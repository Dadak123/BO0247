བྲོད་སེམས་ཀྱི་སྟོབས་ཤུགས།
(ཨ་རི) ནཱ་ཕོ་ལོན་ཧེལ་གྱིས་མཛད་པ།


ལེའུ་དང་པོ། 
རང་ཉིད་རང་གིས་སྐྱོབས་དང་འདུན་མ་བརྟན།

བདེ་སྡུག་གཉིས་ཀྱི་བྱེད་པོ་རང་ཉིད་ཡིན།
སྤྱི་ཚོགས་འཚོ་བའི་ཁྲོད་ཀྱི་མི་ཚང་མའི་ལུས་སྟེང་ན་མིག་ལ་སྣང་དུ་མེད་པའི་སྟོབས་
ཤུགས་ཤིག་སྦས་དོན་དུ་གནས་ཡོད་ལ། དེ་ཉིད་ལྷ་འདྲེའི་ལག་ཟུང་དང་འདྲ་བར་ལེགས་
ཉེས་ཀྱི་རྣམ་པ་ཉིས་ཆར་གནས་པ་ཞིག་གོ།ལེགས་ན་སྟོབས་ཤུགས་གང་དེས་དཀའ་བ་མེད་
པར་ཁྱོད་རང་སྟོབས་འབྱོར་བདེ་སྐྱིད་ཀྱི་ས་ལ་འགོད་ཅིང་། ཉེས་ན་ཁྱོད་ཀྱིས་ནམ་ཡང་ཡིད་
ལ་སྨོན་པའི་རེ་བ་ཐམས་ཅད་མཐའ་མཇུག་ཁྱོད་དང་འབྲེལ་མེད་དུ་གཏོང་བར་མ་ཟད། ཁྱོད་
ཀྱི་འཚོ་བ་དོན་ལྡན་དུ་བྱ་ནུས་པའི་ཆོས་མཐའ་དག་ཀྱང་མེད་བརླག་ཏུ་བཏང་འགྲོ། སྟོབས་
ཤུགས་འདི་གཉིས་ཕན་ཚུན་བསྡུར་ན། སྔ་མ་ནི་དགའ་བྲོད་ཀྱི་སེམས་པ()དང་།
ཕྱི་མ་ནི་ཞུམ་ཅན་གྱི་སེམས་པ() འོ། །
འུ་ཅག་གིས་རང་ལུས་ཀྱི་སྟོབས་རྩལ་མཐའ་དག་ངོས་ཟིན་པ་གཞིར་བྱས། མུ་མཐུད་
ནས་དགའ་བྲོད་ཀྱི་དཔྱོད་པ་དང་བྱེད་ལས་ལ་བརྟེན་ནས་རང་གི་འཚོ་གནས་ཀྱི་འདུན་མའི་
ཞབས་ཟུང་བསྐྱོར་ཐུབ་ན། ནམ་ཞིག་ཚེ་ཡི་སྙིང་པོ་མངོན་དུ་བྱས་ཏེ་འཁོར་བའི་བདེ་དགའ་
ལོངས་སུ་སྤྱོད་ཞོར། རང་དབང་རང་མགོ་ཐོན་པའི་སྒོ་ནས་མི་ཚེའི་སྐྱིད་དགའ་དང་མཛེས་ཆ་
མཐའ་དག་ཉམས་སུ་མྱོང་ཐུབ། དེ་ལྟ་མ་ཡིན་པར་སེམས་པ་རབ་ཏུ་ཞུམ་པར་བྱས། སྐྱོ་བའི་
མིག་གིས་འཇིག་རྟེན་ལ་བལྟས་པ་ཡིན་ན། དོན་གྱི་སྙིང་པོས་སྟོངས་ཤིང་ཡ་མཚན་ཅི་ཡང་
མེད་པའི་འཚོ་བ་ཞིག་བསྐྱལ་རྒྱུ་མ་གཏོགས་ཅི་ཡང་འཐོབ་རེ་མེད་ལ། འབྱུང་འགྱུར་ཡང་དེ་
བཞིན་སྡུག་བསྔལ་གྱི་རྒྱུ་དང་འབྲལ་བ་མེད། དོན་འདི་ནི་ཡོངས་ལ་ཁྱབ་པའི་ཆེས་སྤྱིར་བཏང་
གི་འཚོ་བའི་ཆོས་ཉིད་ཅིག་གོ །
ཁྱོད་ཀྱི་མཐའ་སྐོར་གྱི་གཉེན་ཉེ་དང་གྲོགས་པོ། ཁྱོད་རང་ཉིད་ཀྱི་འཚོ་བ་དང་བཅས་
པར་དཔྱད་པ་ཅིག་གནོངས་དང་༌། མིའི་རིགས་ཀྱི་འཚོ་བའི་རྣམ་འགྱུར་སྤྱི་ལྡོག་ནས་དབྱེ་
ན་དགའ་བྲོད་ཅན་དང་ཞུམ་ཅན་གྱི་རིགས་གཉིས་ལས་མ་འདས་སོ། །མཚམས་རེར་ང་ཚོས་
འཚོ་ཚིས་ཀྱི་ལྟ་བ་འདི་གཉིས་ལ་དབྱེ་བ་མི་ཕྱེད་པར་ཉ་ཉུང་མཉམ་དུ་བསྲེ་མོད། ཞིབ་ཏུ་
བརྟག་ན། དེ་ལས་རིགས་གཅིག་ལ་སྣེ་ཤན་གྱི་ནུས་པ་དང་ལྡན་པའི་དོན་དེ་གསལ་པོར་རྟོགས་
ཐུབ། དགའ་བྲོད་ཀྱི་སྙིང་ཤས་ང་ཚོར་ཡིད་ཆེས་ཀྱི་སྲོག་ཟུངས་དྲག་ཏུ་བསྩལ་ཏེ་རེ་བའི་མིག་
ཟུང་ཡར་ལ་གཏོད་དུ་འཇུག་ལ། ཞུམ་ཅན་གྱི་སེམས་པས་ང་ཚོའི་སྤོབས་པའི་མགོ་བོ་སྐེ་ནས་
བཅག་སྟེ་མིག་ཟུང་མར་ལ་བསྒྲིལ་ཞིང་ལྡོག་ལམ་དུའང་འཇུག་པར་བྱེད་དོ། །
སྔོན་ཞིག་ལ། བདག་སྟབས་ལེགས་ནས་དོན་རབ་གྲུབ་པའི་སྐྱེས་བུ་ཞིག་ངོ་ཤེས་པར་གྱུར།
ཁོའི་མིང་ལ་ནའོ་མཱན་རྡེ་ལེ་ཟི་ཟེར་ཞིང་མ་རྩ་སྟོབས་ཆེན་ལག་ཏུ་ཉར་བའི་ཚོང་ཚོགས་ཀྱི་
གཉེར་དཔོན་ཞིག་རེད།
ངེད་གཉིས་མཐའ་མཇུག་འཕྲད་དུས་ཁོང་དགུང་ལོ་གྱ་ལྔར་སླེབས་འདུག་ནའང༌། ཐེངས་
དང་པོར་འཕྲད་པ་ཇི་བཞིན་སེམས་སྟོབས་རབ་ཏུ་རྒྱས་འདུག་པ་དེས་ང་ཧ་ལས་སུ་བཅུག ང་
ཁོང་དང་ཁ་འབྲལ་སྐབས།“གྲོགས་པོ་ལགས། ཡིད་ལ་ཟུངས། ང་ཚོས་རང་ཉིད་ཀྱི་ལོ་ན་བརྗེད་
པར་བྱས་ཏེ་སེམས་པ་ཡིད་ཆེས་ཀྱིས་ཁེངས་པར་བྱ་དགོས”ཞེས་པའི་མཐའ་མཇུག་གི་གསུང་
སྐད་དེ་ངས་ནམ་ཡང་བརྗེད་མེད།
ད་ལྟ། ངས་ཁོང་གིས་བདག་ལ་གསུངས་པའི་ཁོང་དང་འབྲེལ་ཡོད་ཀྱི་གཏམ་རྒྱུད་དག་
ཀློག་པ་པོ་དག་ལ་འཆད་པར་འདོད་དེ། ཁྱོད་ཚོས་ཀྱང་ངའི་གྲོགས་པོ་འདི་དང་འདྲ་བར་
མཛད་རྗེས་ཅི་རིགས་ལོན་ཐུབ་པའི་སྨོན་འདུན་སྙིང་ནས་ཞུ།
ང་བྱིས་པ་ཡིན་སྐབས་ཀྱི་དོན་དག་རྣམས་ཁྱོད་ཀྱིས་ཤེས་སྲིད་ཀྱི་མ་རེད། ཕ་མས་ནམ་
ཡང་བདག་གི་གཟུགས་གཞི་ལ་ཐུགས་ཁྲལ་ཆེན་པོ་བྱེད་བཞིན་ཡོད། དེ་དུས་ང་ནི་ལུས་སྦྱོང་
བརྡ་འཕྲིན་དག་ན་སྒྲོག་པའི་མི་དེ་དག་དང་འདྲ་བར་གཟུགས་པོ་རིད་ཅིང་ཉམ་ཐག་པ་ཞིག་
ཡིན།”ཁོང་གིས་གཏམ་འདི་གསུང་སྐབས། ཞལ་ལས་མངོན་པའི་ཉམས་འགྱུར་དེ་བདག་གིས་
ད་དུང་བརྗེད་མེད།
ཁོང་གིས་སྦ་གསང་མེད་པར། “བྱིས་པའི་གནས་སྐབས་དག་ལ་རང་ཉིད་ལ་ཁྱད་པར་ཅན་
གྱི་འདུན་པ་ཅི་ཡང་མེད་ལ། ཐ་ན་རང་ཉིད་རང་གིས་ཀྱང་ཤེས་ཀིན་མེད། དེའི་ཁར་གཟུགས་
པོ་བདེ་པོ་མེད་པའི་རྐྱེན་གྱིས། ལུས་སེམས་གཉིས་ཀར་བདེ་སྣང་ཁྱོན་ནས་བྱུང་མ་སོང༌། ཡིན་
ནའང་།གཞུག་ནས་འདི་ཐམས་ཅད་ཕར་འགྱུར་ཚར”ཟེར།
བྱིས་པའི་གནས་སྐབས་དག་ལ། ཁོང་དུས་རྒྱུན་དུ་རྩེད་གྲོགས་དག་དང་མཉམ་དུ་གཞན་
གྱིས་གཡུག་ཚར་བའི་གླིང་ག་ཞིག་ཏུ་ཕྱིན་ནས་རྩེད་མོ་རྩེས། དེ་གའི་འཕྲོ་བརླག་ཏུ་བཏང་
ཚར་བའི་ཡུལ་ལྗོངས་ཀྱི་བཀོད་པས་ཁོང་གི་སྡུག་སྣང་གི་གཤིས་ཀ་ལ་བག་ཆགས་ཟབ་མོ་
བཞག ཉིན་ཞིག་ལ། ཁོ་རང་རྩེད་གྲོགས་དང་ཁ་གྱེས་ཏེ་ཁེར་རྐྱང་དུ་ལམ་བུའི་འགྲམ་ན་གྱང་
རལ་ཞིག་ཡོད་པ་དེའི་རྩར་ཕྱིན་ཏེ་འདང་རྒྱག་ཏུ་ལྷུང་ནས་སྡོད་སྐབས། ལག་ཟུང་གིས་རྐུབ་
འཁོར་བསྐོར་བའི་བགྲེས་པོ་ཞིག་ཁོའི་མདུན་དུ་སླེབས། བགྲེས་པོའི་གདོང་ན་སྤྲོ་དགའི་འཛུམ་
མདངས་རབ་ཏུ་རྒྱས་འདུག བྱིས་པ་རྡེ་ལེ་ཟི་དོགས་མི་བདེ་བར་གྱུར་པས། ཡར་ལངས་ནས་
གུས་ཞབས་ཙམ་བྱས་པ་ལས་སྐད་ཆ་ཅི་ཡང་མ་བཤད།
“བྱིས་པ་ཚོས་ཁྱོད་ལ་ནའོ་མཱན་རྡེ་ལེ་ཟི་ཟེར་གིན་འདུག་གམ”ཞེས་དྲིས་རྗེས། བགྲེས་པོས་
སྔོན་གྱི་འཛུམ་མདངས་བསྡུས་ནས་ཏན་ཏིག་གི་རྣམ་འགྱུར་ཞིག་བསྟན་སོང༌། “གལ་ཏེ་ཁྱོད་
ཀྱིས་རང་ཉིད་འཁོས་ཆུང་ནུས་མེད་ཅིག་རེད་འདོད་ཚེ། ཁྱོད་རང་སྙིང་བསྲན་ཅན་ཞིག་ཏུ་
གཏན་ནས་འགྱུར་མི་ཐུབ། ཡིན་ནའང༌། དོན་ངོ་མར་ཁྱོད་རང་དེ་འདྲ་ཞིག་ག་ལ་ཡིན། ཁྱོད་
རང་བྱིས་པ་སྙིང་བསྲན་ཅན་ཞིག་ཡིན་པར་ང་ཡིད་ཆེས”ཞེས་བཤད།
“དེའི་དོན་ཅི་རེད།” བྱིས་པ་རྡེ་ལེ་ཟིས་ངག་ལས་ཚིག་འདི་ཤོར།
“གལ་སྲིད་ཁྱོད་ལ་རང་ཉིད་སྙིང་བསྲན་ཅན་ཞིག་ཏུ་འགྱུར་བའི་འདུན་པ་ཡོད་ན། ད་ལྟ་
ཉིད་ནས་སྙིང་བསྲན་ཅན་ཞིག་ཏུ་འགྱུར་ཐུབ།” བགྲེས་པོས་དོགས་སྣང་མེད་པར། “ཁྱོད་རང་
ངའི་གན་ནས་ཡར་ལོངས་སྡོད་དང”ཞེས་བཤད།
བྱིས་པ་རྡེ་ལེ་ཟི་ཐེ་མི་ཚོམ་པར་བགྲེས་པོའི་གན་ནས་ཡར་ལངས།
བགྲེས་པོས་ཁོར་བལྟས་ཏེ། “ཁྱོད་ཀྱི་ཚུགས་ཀར་བལྟས་ན། ད་ལྟ་ཁྱོད་ཀྱིས་རང་ཉིད་འཁོས་
ཆུང་ཞིག་རེད་ཅེས་བསམ་གིན་ཡོད་པ་ཤེས་ཐུབ། ད་ལྟ་ངས་ཁྱོད་ལ་ལས་ཀ་ཞིག་བསྒྲུབ་ཏུ་
འཇུག ཁྱོད་ཀྱིས་རང་ཉིད་ཀྱི་ལེགས་ཕྱོགས་ལ་བསམ་བློ་ཞིག་ཐོངས། བྲང་ཁོག་ཕྱིར་བསྟན།མགོ་
བོ་ཡར་དགྱེ་སྟེ། བདག་བློ་སྤོབས་དང་དཔའ་གདེང་གིས་ཕྱུག་པས་བརྩོན་པས་མི་འགྲུབ་
པའི་བྱ་བ་ཅི་ཡང་མེད་ཅེས་བསྒོམས་རྗེས། དངོས་གཞིའི་སྦྱོར་བ་ལ་སྙིང་སྟོབས་ཆེན་པོས་
ཞུགས་དང་། འཇིག་རྟེན་ན་མི་འགྲུབ་པ་ཅི་ཡང་མེད”ཅེས་བཤད་ཚར་རྗེས་རྐུབ་འཁོར་བསྐོར་
ནས་ཕེབས་སོང་།
དེ་ནས་བཟུང་། རྡེ་ལེ་ཟིས་བགྲེས་པོའི་ངག་བཞིན་བསྒྲུབས། ངེད་གཉིས་མཐའ་མཇུག་
འཕྲད་དུས་ཁོང་གིས་ད་དུང་དེ་ལྟར་སྒྲུབ་གྱིན་འདུག རྗེས་སུ་རྡེ་ལེ་ཟིས་གྲོང་བརྡལ་བག་ཕེབས་
ཅན་དེར་འཚོ་བཞེས་གནང་བཞིན་པའི་བགྲེས་པོ་དེ་ལས་སྣེ་འཕོས་པའི་རྒྱལ་ཡོངས་སྤྱི་གྲོས་ཀྱི་
སྤྱི་འཐུས་ཤིག་ཡིན་པ་གཞི་ནས་ཧ་གོ་བར་གྱུར།
དགའ་བྲོད་དང་སྐྱོ་ཞུམ་ནི་སྐྱེ་བོ་སོ་སོའི་སྤང་བླང་གི་གདམ་ཀ་གཉིས་རེད། དགའ་བྲོད་
ཀྱི་རྣམ་འགྱུར་དང་དུ་བླངས་ཚེ། དོན་རབ་འགྲུབ་པའི་ལེགས་ལམ་དུ་འཇུག་ངེས་ལ། སྐྱོ་ཞུམ་
བག་འཁུམས་ཀྱི་རྣམ་འགྱུར་དང་དུ་བླངས་ནས་རྩོལ་བ་དོར་ཚེ། ཕོངས་བཀྲེན་སྡུག་བསྔལ་
གྱི་རྒྱུ་ལས་ཐར་བ་མེད། དེ་ལ་བརྟེན་ནས་འབྱུང་གཞིའི་ན་ཚ་དང་སེམས་ཀྱི་སྡུག་བསྔལ་ཡང་
ཅི་རིགས་བསྐྱེད་འོང་། ཕུགས་ཀྱི་འབྲས་བུ་རང་ཉིད་རང་གིས་མཐའ་ཅན་དུ་བྱ་བའི་ཐ་མལ་
པའི་འདུན་པ་ལས་འདའ་བ་མེད་པ་དེས། མི་ཚེ་གང་བོར་སྙིང་པོ་བོར་བའི་འཚོ་བ་བསྐྱལ་རྒྱུ་
ལས་ཅི་ཡང་མི་ནུས།
མིག་མདུན་དུ་ལྷགས་པའི་གཞི་གྲུབ་ཀྱི་ཆོས་ལ་གདོང་གཏད་ནས་སྤང་བླང་འཛོལ་མེད་
ཚུལ་བཞིན་དུ་བྱ་རྒྱུ་ལས། ཆོས་གང་དེ་བཏང་སྙོམས་སུ་འཇོག་པའམ་དེ་ལ་མཐུན་འཇུག་བྱ་
རྒྱུ་གཏན་ནས་མེད། སྐབས་དེ་དག་ལ། སྐྱེ་བོ་ཕལ་མོ་ཆེས་སྣང་དོགས་མེད་པར་དགའ་བྲོད་
ཀྱི་རྣམ་འགྱུར་དང་དུ་ལེན་སྲིད་མོད། རྒྱུན་སྐྱོང་མ་ཐུབ་ཚེ་སྐྱོ་ཞུམ་བག་འཁུམས་ཀྱི་གྱི་སྡིག་
གྲོགས་གང་དེ་རྐང་འཇབ་ལག་འཇབ་ཀྱིས་སླེབས་ཡོང་ནས་དགའ་བྲོད་ཀྱི་ཁྱིམ་སྲིད་དང་
བཅས་པ་རྩ་བརླག་ཏུ་གཏང་འགྲོ།
སེམས་ཁམས་རིག་པའི་འཇིག་རྟེན་ན་སེམས་ལ་དཀར་ནག་གི་དབྱེ་བ་མེད་པ་སྨོས་
ཅི་དགོས་ཀྱང་། གྱ་ཉེས་ནས་སྐྱེ་བོ་རེ་རེའི་འཚོ་བ་ལ་སྡུག་གི་ཁུར་སྐལ་ཆད་མེད་དུ་བབ་ཡོད།
ཞོགས་པའི་ཉི་འོད་རི་རྩེ་ནས་འཛུམ་དུས། ཞུམ་བཅས་རྩོལ་མེད་ཀྱི་སྐྱེ་བོ་དག་སྒྱིད་ལུག་གི་
ངང་ལ་ཡར་ལངས་ཏེ་ཞོགས་ཟས་ཟོས་རྗེས། གོ་རིམ་སྟབས་འབྲེལ་གྱི་ངང་ལ་ཉིན་གང་བོ་ཕར་
བསྐྱལ་ཐབས་བྱས་ནས་འགྱུར་མེད་ཐེར་ཟུག་ཏུ་གྲུབ་པའི་འཚོ་བ་དེའི་རྒྱུན་སྐྱོང་ཁུལ་བྱེད།
འདི་ལྟ་བུའི་འཚོ་ཚིས་དེ་གནས་སྐབས་ཙམ་ལ་མི་སྐྱིད་རྒྱུ་ཆེན་པོ་མེད་ནའང་། རྣམ་འགྱུར་
གང་དེས་དེ་ལས་གྱ་ནོམ་པའི་ལེགས་ཚོགས་ཀྱི་རྩ་བ་རང་གི་འཁོས་སུ་ཕེབས་ལ་གེགས་ཅི་
རིགས་བྱེད།
མིའི་སྐྱེ་བ་བླངས་པའི་ཉི་མ་དང་པོ་ནས་བཟུང་། སོ་སོའི་མ་འོངས་པའི་འདུན་མའི་ཕྱིར་
དུ། དགའ་བྲོད་བརྩོན་བཅས་ཀྱི་སེམས་ཤུགས་ལ་རྐང་རྟེན་བཅོས་པ་ཡིན་ན། ཡིད་བརྟན་
འཕེར་བའི་འཚོ་བ་རབ་བམ་མ་མཐའ་ཡང་འབྲིང་གི་ཡན་རོལ་ཐུབ། སྤྱི་ཚོགས་ཀྱི་གྲལ་དུ་
གོམ་པ་དང་པོ་སྤོས་པའི་ན་གཞོན་རྣམས་ལ་མཚོན་ལ། དང་པོ་དགའ་བྲོད་ཅན་མ་ཡིན་པའི་
ཆོས་གཅིག་ཀྱང་མེད་མོད། འཁོར་བ་ན་སྡུག་བསྔལ་འདི་འདྲ་མང་བ་སྔོན་ཆད་ཡིད་ཀྱི་དགུ་
ལའང་ཤར་མ་མྱོང་བས། འཚོ་བ་དངོས་དང་ཁོ་ཚོའི་སེམས་ནང་གི་འཇིག་རྟེན་གཉིས་གཞི་
ནས་ལྡོག་པར་འགྱུར།
སྡུག་ལ་འཕྲད་སྐབས། མི་ཁ་ཅིག་ཕམ་རྒྱུ་མེད་པར་སྙིང་བསྲན་བློ་བརྟན་ཅན་དུ་འགྱུར་
ཞིང་། སྐོར་ཞིག་འཆི་བདག་ལ་སྒུག་ནས་སྡོད་རྒྱུ་ལས་ཅི་ཡང་བྱ་མི་ནུས། དེ་བཞིན་མི་ཁ་ཤས་
ཤིག་ཡིད་ལ་ཅི་ཡང་དྲན་རྒྱུ་མེད་པར་སེམས་ཁམས་མི་འདྲ་བ་གཉིས་པོ་བཏང་སྙོམས་ཀྱི་ངང་
ལ་བདག་གིར་བྱེད་པའི་སྲོག་ལྡན་དུ་གྱུར་པ་ན། སེམས་ཁམས་དེ་གཉིས་གཞི་གཅིག་ནས་མི་
མཐུན་པ་བྱ་རོག་སྡེར་འཛིང་དུ་འགྱུར་འགྲོ། སེམས་ཁམས་དེ་གཉིས་ཀྱི་འཁྲུག་རྩོད་གཅིག་
མགོ་གཅིག་གིས་གནོན་རག་བར་དུ་ཆད་པར་མི་འགྱུར་བས། ཁོ་ཚོའི་མི་ཚེ་དེ་ལྟ་བུའི་རྐྱེན་
ལ་བརྟེན་ནས་མི་བརྟན་གློག་གི་ཟླ་རུ་ཆས་འགྲོ། སྤྱི་ཚོགས་ཁྲོད། བསམ་དོན་གྲུབ་པའི་སྐྱེས་
བུ་རྣམས་ལ་མཚོན་ན། དགའ་བྲོད་ཀྱི་སེམས་ལ་རང་ཤུགས་ཀྱིས་གྲུབ་པའི་སྟོབས་ཀྱི་བདག་
ཉིད་དེ་ངོས་མ་ཟིན་མཁན་གཅིག་ཀྱང་མེད་པར་མ་ཟད། དེ་ཉིད་འཚོ་ལམ་ཡང་དག་འཚོལ་
བའི་ལམ་གྱི་གཙོ་བོ་ཡིན་པའང་ཧ་གོ་ཡོད་དོ། །
དགའ་བྲོད་ལའང་བདེན་རྫུན་ཁྱད་པར་མཆིས།
ཁ་ཅིག་གིས། དགའ་བྲོད་ཀྱི་སེམས་པ་ལ་བསམ་གྱིས་མི་ཁྱབ་པའི་མཐུ་སྟོབས་ནུས་
རྩལ་ཡོད་པར་མི་འདོད་དེ། “དངོས་ཡོད་ཀྱི་ཆོས་གང་ཞིག ཡིད་ལ་སྨོན་པ་ཇི་བཞིན་བསམ་
ཐོག་ཏུ་ཡོང་བ་ཞིག་ག་ལ་ཡིན། སྐྱེ་བོ་སོ་སོ་མི་ཚེའི་དཀའ་སྡུག་དང་བར་ཆད་ལ་མི་འཕྲད་
པའི་ཐབས་གཞར་ཡང་མེད་དེ། བདག་ཀྱང་སྐྱེ་བོ་ཕལ་མོ་ཆེ་དང་འདྲ་བར་དཀོན་མཆོག་ལ་
སྐྱབས་འཆོལ་བ་ནང་བཞིན་དགའ་བྲོད་ཀྱི་སེམས་ཁམས་དང་འབྲེལ་བའི་རྣམ་བཤད་མང་དུ་
བཀླགས་ནས་དེ་ལས་རང་ལ་དགོས་ངེས་ཀྱི་གདམས་ངག་བཙལ་མྱོང་ཡོད་ནའང་། གདམས་
ངག་འབོགས་རྒྱུ་ཕར་ཞོག མཐའ་མཇུག་ང་རང་བསྐྱར་དུ་སྡུག་ཡུས་ཀྱི་འོབས་སུ་ལྷུང་དུ་
བཅུག"ཅེས་དགག་བྱ་བྱེད་ལ། དེ་བཞིན་ཁ་ཤས་ཀྱིས། “རེད་ལགས། ངས་ཀྱང་གནས་ལུགས་
དེ་དག་མཁོ་མེད་དུ་འདོད། ངས་རང་ཉིད་ཀྱི་ཚོང་ལས་ལ་མཐོང་ཆེན་པོ་བྱས་ཀྱང་། རང་
གི་བྱ་གཞག་ཟླ་བ་དམར་ལ་ཆས་པ་ལྟར་ཉམས་རྒུད་དུ་འགྲོ་སྐབས། དགའ་བྲོད་ཀྱི་སེམས་
པའི་གདམས་ངག་འདི་ཉམས་སུ་བླངས་མྱོང་ནའང་། རང་གི་ཚོང་ཁ་ཡར་ལ་ཅུང་ཙམ་ཡང་
བསྐོར་མ་ཐུབ། སེམས་ཀྱི་གནས་སྟངས་ལ་འགྱུར་བ་ཇི་ལྟར་བཏང་ནའང་། ལས་ཀྱི་འབྲས་བུ་
ལ་བཟློག་ཐབས་ཁྱོན་ནས་མི་འདུག ཡིད་མི་ཆེས་མཁན་ཡོད་ན། དེ་ཉིད་གནས་ལུགས་མི་
ཤེས་མུན་ནག་མདའ་འཕེན་གྱི་བརྟུལ་ཞུགས་དང་དུ་ལེན་མཁན་ཞིག་ཡིན་པ་གདོན་མི་ཟ
ཞེས་ཀྱང་ཟེར་རོ།།
གོང་གི་ལྟ་བ་འདི་བཟུང་ནས་དགའ་བྲོད་ཀྱི་སེམས་པའི་སྟོབས་ཤུགས་ཁྱད་དུ་བསད་པ་
ཡིན་ན། དེས་ཁྱོད་རང་དགའ་བྲོད་ཀྱི་སེམས་པ་ལ་རྒྱུས་མངའ་ཅི་ཡང་མེད་པའི་དོན་དེ་སྟོན་
པ་ལས་གཞན་ཅི་ཡང་སྟོན་གྱི་མེད། སེམས་ཀྱི་འཛིན་སྟངས་སུ་གྲུབ་ཚར་བའི་དགའ་བྲོད་ཀྱི་
སེམས་པ་འདིས། ཡུལ་དུས་གང་ནས་ཀྱང་ང་ཚོ་ལ་སེམས་པ་ཞུམ་ཅན་དུ་གཏང་མི་ཉན་པའི་
གསལ་འདེབས་བཞིན་ཡོད། བྱ་ངན་དོན་ངན་གང་ཞིག་ལ་འཕྲད་ཀྱང་། སེམས་ཀྱི་འཛིན་
སྟངས་འདིས་ང་ཚོ་ལ་དེ་ལས་བདེ་བླག་ཏུ་ཐར་བའི་ཐབས་དང་ཤེས་རབ་འཛད་མེད་དུ་སྦྱིན་
ཡོང༌། བློའི་འཆར་ལུགས་སུ་སྣང་བའི་དགའ་བྲོད་ཀྱི་སེམས་ཁམས་ནི་དཀའ་སྡུག་གི་མི་ཚེའི་
ལམ་ཁ་དག་ནས་དཔྱོད་འཇུག་གི་བགྱི་བ་ལྷུར་བླངས་པ་ལས་བྱུང་བའི་འབྲས་རྟགས་སོ། །
འཚོ་བའི་ལག་ལེན་གྱིས། དགའ་བྲོད་ཀྱི་སེམས་ཤུགས་ལ་ཡིད་ཆེས་ཡོད་ན་ཁྱོད་རང་དོན་
རབ་འགྲུབ་པའི་ལམ་དུ་ངང་གིས་འཇུག་ནུས་པ་བདེན་པར་བསྒྲུབས་སོ།།
སྐྱེ་བོ་ཁ་ཤས་ལ་དགའ་བྲོད་ཀྱི་སྙིང་གིས་མི་ཕན་དོན། ཁོ་ཚོས་དེ་ཉིད་དོན་དམ་པས་
ཉམས་སུ་ལེན་མ་ཐུབ་པའི་གནད་ལ་ཐུག་ཡོད། དགའ་བྲོད་ཀྱི་སེམས་པ་འདིའང་ཐོས་བསམ་
རྣལ་མའི་སྒོ་ནས་གསོ་སྦྱོང་བྱ་དགོས་ངེས་ཀྱི་རིགས་ཅན་ནོ། །དེ་ཉིད་དཀའ་བ་མེད་པར་དུས་
ཡུན་ཐུང་ཐུང་ཞིག་གི་ནང་ལ་སྐྱེ་བོ་སོ་སོའི་རྒྱུད་ལ་མངོན་པར་འདུ་བྱེད་ཐུབ་པ་ཞིག་གཏན་
ནས་མ་ཡིན་པས། ཅིས་ཀྱང་ཞེ་བསམ་པའི་གཏིང་ནས་ལག་ལེན་དུ་གདབ་ཨེ་ཐུབ་ལ་འབད་
དགོས།
དགའ་བྲོད་ཀྱི་སེམས་པ་དང་དུ་བླངས་པའི་ཉིན་མོ་ནས་བཟུང་། ཁྱོད་ཀྱིས་དེ་ལ་ཡང་
དག་མིག་གིས་བལྟ་དགོས་ལ། ལྷག་པའི་སེམས་ཀྱིས་འགྲོགས་དགོས་སོ། །སྐྱོ་ངལ་ཞུམ་ཅན་
གྱི་སེམས་པ་ནམ་ཡང་དོགས་པ་དང་ཐེ་ཚོམ། གཞན་གཅོད། འགལ་འཁྲུལ། བཀག་བསྐྱིལ་
སོགས་ཀྱི་གྲིབ་ནག་ནང་དུ་བསྐུངས་ཡོད་ལ། དགའ་བྲོད་རྩོལ་བཅས་ཀྱི་སེམས་པས་དེ་ལས་
ལྡོག་སྟེ་ངེས་ཆོད་དང་རང་རྟོན། སྤྲོ་དགའ། གཅིག་ཆོད། དང་ལེན། གསར་གཏོད་སོགས་ནང་།
སྙིང་དུ་བྱས་པའི་རིན་ཐང་གི་ལྟ་བ་དེ་སྤེལ་ལོ། །
དེ་ལྟ་མོད་ཀྱི། གཟབ་གཟབ་མ་བྱས་ན་དགའ་བྲོད་རྩོལ་བཅས་ཀྱི་སེམས་པ་འདི་
མཚམས་མཚམས་ལ་རང་དོན་སྦུག་འདྲེན་དང་སྒེར་གཅོད་བཙན་ཤེད་ཀྱི་ངོ་བོར་གྱུར་ནས་
རང་ཁོ་ན་གཙོ་བོར་བཟུང་སྟེ་དབང་གཟུ་ལུམ་དུ་སྤྱོད། ཐོ་ཅོའི་སྤྱོད་པ་བག་མེད་དུ་རྩོམ་པའི་
དགའ་བྲོད་བཅོས་མར་གནས་འགྱུར་འབྱུང་སྐབས་ཀྱང་མང་ངོ་། །ཐུགས་མཉམ་རེ་ཞོག་དང་། ང་
ཚོའི་ཉེ་འཁོར་ན་རྒྱུན་དུ་དགའ་བྲོད་བཅོས་མའི་གཟུགས་རིས་འཛད་མེད་དུ་མཐོང་རྒྱུ་ཡོད་
གཤིས། དགའ་བྲོད་ངོ་མ་དང་བཅོས་མའི་ཁྱད་པར་རྟོགས་རྒྱུ་ཤིན་ཏུ་ནས་གལ་ཆེའོ། །
འཚོ་བ་ན། དགའ་བྲོད་བཅོས་མའི་ཤ་ཚུགས་བདག་གིར་བྱེད་པའི་སྐྱེས་ཕོ་མོ་དང་
མནོག་ཆུང་ཐ་ཤལ་རྣམས་ཕ་མ་གཅིག་གི་བྱང་ཁོག་ནས་ཐོན་པ་ལྟར་མཐུན་ཚབས་ཆེ་ལ། ཁོ་
ཚོའི་རང་སྣང་དགུང་ལས་མཐོ་ཞིང་མི་ངོ་རྟ་ངོ་བརྫུས་ནས་དམ་པའི་ཟོལ་ལ་བརྟེན་པར་བྱེད་
དོ། །སྐྱེ་བོ་འདི་རིགས་དོན་དག་དངོས་ལ་འཕྲད་ན་པགས་པ་མེ་ལ་འཕྲད་པ་ལྟར་ཞུམ་ཞིང་
འཁུམ་པར་འགྱུར་ལ།ཕམ་ཁ་ལ་མ་བཅོས་སེམས་ཀྱི་གཏིང་ནས་བྲེད་ཅིང་ཞེད་འགྲོ། ཁོ་ཚོར་
མདོ་རྩ་ཅི་ཡང་མེད་ལ། རྒྱུན་དུ་གསོག་གསོབ་ཁོག་སྟོང་རྫས་ཀྱིས་བརྒྱངས་ནས་རང་གི་ངོ་སོ་
བསྲུང་ཞིང་། གཞན་གྱི་ཁྱད་གསོད་མི་མྱང་ཕྱིར་བཅོས་མའི་གདོང་འབག་གྱོན་པར་དགའ།
རང་སྣང་མཐོ་བའི་སྐྱེ་བོའི་རྟགས་དང་མཚན་མ་གཙོ་བོ་ནི་རྨོངས་པའོ་ཞེས་བཤད་རྒྱུན་
ཡོད་པ་ནང་བཞིན། སྐྱེ་བོ་འདིའི་རིགས་ཀྱི་བློའི་དཔྱོད་སྟངས་དང་རིག་པ། གཞན་ལ་ཁོང་
ཡངས་བྱ་ཚུལ།ཀུ་རེ་རྩེད་མོ་རྩེ་ཚུལ་དག་ཀྱང་སྐྱེ་བོ་རང་ག་པ་ལ་བལྟོས་པས་ཞད་ཅིག་འདྲེས་
སོ། །སྐྱེ་བོ་འདི་རིགས་རྟག་ཏུ་རང་རྨོངས་གཞན་བསླུའི་སྦྱོར་བ་རྩོམ་ལ་དགའ་ཞིང་། གཡོ་ལྷད་
དྲང་བརྫུས་ཀྱིས་རང་ཉིད་ཀྱི་ཡོན་ཏན་དང་ནུས་པ་གཞན་ལ་སྒྲོག་ཐབས་བྱས་ཏེ་གཞན་གྱི་
ཡིད་ཆེས་འཐོབ་ལ་རེ་ནའང་། དོན་དག་གློ་བུར་བ་དག་ལ་འཕྲད་དུས། ཕུགས་མི་བརྟན་སྡར་
མའི་ཝ་རྔ་ཤ་ལེར་དྲུད་ནས་བྲོས་འགྲོའོ།།
སྒེར་གཅོད་བཙན་ཤེད་ནི་དགའ་བྲོད་བཅོས་མའི་རྟགས་དང་མཚན་མ་གཞན་ཞིག་
རེད། སྔོན་གྱི་རྒྱུ་ཆེན་ཕྱུག་པོ་དག་ནི་དོན་དམ་པའི་སྒེར་གཅོད་བཙན་ཤེད་རིགས་ཅན་གྱི་
དགའ་བྲོད་བཅོས་མའི་རྣམ་ཐར་འཁྲབ་མཁན་ནོ། །ཁོ་ཚོས་ལས་སྣེ་ལས་འཕུད་པའི་དབང་
གཟུ་ལུམ་དུ་སྤྱད་དེ་དྲུང་འཁོར་ལས་ཚན་དག་རོལ་བརྒྱ་གཤའ་འོག་ཏུ་གནོན་ཐབས་བྱེད། ཁོ་
ཚོས་གཞན་པའི་ལུས་སེམས་ལ་ཁ་ལོ་ཡོངས་སུ་བསྒྱུར་ཆེད། དྲག་པོ་མངོན་སྤྱོད་ཀྱི་སྦྱོར་བ་
རྩོམ་རྒྱུ་ལས་ཡར་བསྐྱེད་སྐུལ་མ་གཏོང་རྒྱུ་དང་ཐབས་ཀྱིས་འགུག་ཚུལ་ལ་བསམ་བློ་ཡེ་ནས་
མི་གཏོང་། ཁོ་པ་ཚོའི་བྱ་སྤྱོད་ཀྱིས་དོན་ལ། ཁོ་ཚོའི་སེམས་པ་གནོང་གིས་བཟུང་བས། རང་
ཉིད་ལ་ཡར་བསྐྱེད་འབྱུང་རེ་རྩ་བ་ནས་མི་འཆིང་བར་བཙན་ཤེད་ཁ་དྲག་གི་ཐབས་ལ་བརྟེན་
ནས་རང་ཉིད་ཀྱི་འཇོན་ཐང་མི་ལ་ངོམ་འདོད་པ་དེ་སྟོན་ནོ། །ང་ཚོས་ཡུལ་དུས་གང་ནས་ཀྱང་
བརྡུང་རྫོག་བརླང་པོར་སྤྱོད་པའི་ཁྱོ་ག་དང་ཨ་ཕ་མཐོང་དུ་ཡོད་ལ། རང་སྣང་གང་དྲན་བྱེད་
པའི་ཆུང་མ་དང་ཨ་མ་ཡང་མཐོང་དུ་ཡོད། ད་དུང་དབལ་ཤུགས་ཅན་གྱི་ལྕགས་ཚན་དགུང་དུ་
ཕྱར་ནས་གཞན་ལ་ཁ་ལོ་བསྒྱུར་བའི་སྡར་མ་བྱབ་ཆུང་ཡང་མཐོང་དུ་ཡོད་དེ། འདི་ཚོ་ཐམས་
ཅད་དགའ་བྲོད་བཅོས་མ་དོན་དུ་གཉེར་བའི་སྐྱེ་བོའི་ཁོངས་སུ་འདུའོ། །
དགའ་བྲོད་བཅོས་མའི་སེམས་ཁམས་ན་ད་དུང་དགའ་བྲོད་ནད་ཚུགས་ཅན་ཞིག་ཀྱང་ཡོད་
དེ། ཕ་མ་སྐོར་ཞིག་གིས་རྒྱུན་དུ་ན་རྫུ་བསྟན་ནས་བུ་དང་བུ་མོའི་ཁ་བསྒྱུར་བ་མཐོང་དུ་ཡོད་ལ། དེ་
ལས་ཀྱང་ཁ་ཅིག་བགེགས་བར་ཆད་ལ་འཕྲད་པའམ་ཕམ་ཁ་མི་མྱང་ཐུ་མེད་བྱུང་དུས། དེ་འབྱུང་
གི་གནོད་པ་བཟློག་ལ་སེམས་ལས་ཀྱིས་མནར་ནས་ནད་ཀྱིས་ཟིན་མཁན་མང་ལ། ཐ་ན་མི་ཚེ་གང་
བོར་ནད་ཀྱིས་བཟུང་བའི་ནད་པའང་མང་ངོ་། །རྟག་ཏུ་ན་རྫུ་བསྟན་ནས་གཞན་ཁ་བསྒྱུར་བའི་སྐྱེ་བོ་
དེ་ཚོས་མ་བསམ་ས་ནས་རང་ཉིད་ནད་པ་ངོ་མར་སྒྱུར་གྱིན་འདུག སེམས་ཀྱི་འགྱུར་ལུགས་ཀྱིས་
བསྐྱེད་པའི་ནད་རྟགས་འདི་དག་སྨན་ཁང་དག་གི་ནད་ཐོ་ན་མཐོང་རྒྱུ་ཤིན་ཏུ་མང་མོད། ལྷ་རྗེ་དག་
ལ་ཅི་ཡང་བྱ་རྒྱུ་མེད་པར་རྒྱུན་དུ་བྱ་དཀའ་བྱེད་གཏད་ཀྱི་གནས་ལ་གྱུར་བཞིན་ནོ།།
དགའ་བྲོད་ཉི་མས་སྡུག་གི་མུན་པ་སེལ་
སྐྱོ་ཞུམ་ཞེས་པའི་ཐ་སྙད་འདི་ལ་ཐིན་སྐད་ཀྱི negatio ཞེས་པ་ལས་བྱུང་ལ། དོན་ནི་
དང་དུ་མི་ལེན་པའམ་ལག་ལེན་དུ་མི་གདབ་པའོ། །སྐྱོ་ཞུམ་བག་འཁུམས་ཀྱི་རྟགས་དང་
མཚན་མ་ནི་མི་ལྟོགས་ཁ་ལ་ཟས་བཅུད་དང་། མི་གྲང་རྒྱབ་ལ་དྲོད་འཇམ་ཡོད་པས་ཡིད་ཚིམ་
ནས་སྡོད་རྒྱུ་ལས། སེམས་རྒྱུད་ཕྱི་སྣང་བའི་ཆོས་གང་གིས་ཀྱང་བསྒུལ་དུ་མེད་པ་དེའོ། །
སྐྱོ་ཞུམ་ཅན་གྱི་སྐྱེ་བོས་ཕྱིའི་ཆོས་དག་ལ་ཡིད་མི་རྟོན་པར་མ་ཟད། དེ་དག་ཁྱད་དུ་
གསོད་ཅིང་དགག་བྱའང་བྱེད། སྐྱོ་ཞུམ་གྱི་རྣམ་འགྱུར་དང་བདག་ཉིད་གཅིག་ཏུ་འབྲེལ་བའི་
གཤིས་ཀ་ནི། ལུས་ངག་ཡིད་གསུམ་འཁུམས་པས་བྱ་བ་ཐམས་ཅད་སྙོམ་ལས་ཀྱི་ངང་ལ་བཞག་
ནས་གོ་མེད་ཚོར་མེད་དུ་སྡོད་ཚུལ་དེའོ། །ཁོ་པ་ཚོས་སྐྱོ་སྣང་དང་འཇིགས་སྣང་གི་ཁྲོད་ནས་
ཉི་མ་བསྐྱལ་ཞིང་། "ངས་མི་འགྲུབ།" "ངས་ཨེ་འགྲུབ་ཡང་བལྟ་མི་འདོད། " "ང་ཁོ་ནས་བྱ་
མི་ནུས།" "ང་མཐའ་གཅིག་ཏུ་འཐད་པ་མེད།" "ང་རང་ལ་མི་དབང་བའི་འཇིག་རྟེན་དུ་སྡོད་
པར་ཞེད"ལ་སོགས་པའི་སྐད་ཆ་རྟག་ཏུ་ཁ་ལ་བཟུང་བཟུང་ལ་ཡོད་དོ།།
གནས་ལུགས་ཀྱིས་བཤད་ན། བློ་རིག་དང་ལུས་ངག་གི་འདུ་བྱེད་མཐའ་དག་ངོ་གཉིས་ཅན་
ཏེ། འབུམ་རམས་པ་ཝའེ་ཀེམ་གྱིས། སེམས་པ་དགའ་བྲོད་དང་ཞུམ་ཅན་གཉིས་ཀྱི་བག་ཆགས་
ཀྱི་སྟོབས་ལ་དཔྱད་པ་རྒྱས་པ་ཞིག་གནང་ཡོད། འབུམ་རམས་པ་ཁོང་སྙན་པ་ཆེ་ལ། 《ཁྱོད་ཀྱི་
སེམས་ཁམས་ལ་དཔྱད་པ》ཞེས་པའི་དེབ་ཅིག་ཀྱང་བརྩམས་གནང་མཛད་ཡོད། ཁོང་གིས་གོ་སྐྱེན་
གཟིགས་པ་གསལ་བའི་རྣམ་དཔྱོད་ལ་བརྟེན་ནས་སྐྱོ་ཞུམ་གྱི་སེམས་པ་ལའང་ས་བོན་གྱི་སྟོབས་
ཤུགས་ཆེན་པོ་ཡོད་པའི་ངེས་པ་རྙེད། ཁོང་གི་ལྟ་བ་འདི་འབུམ་རམས་པ་ཇོན་ཧན་ཏོལ་ལར་ཏ་ཡི་
མིང་དུ་གྲགས་པའི་དཔྱད་འབྲས་ཀྱི་ལྟ་བ་དང་མ་གྲོས་གཅིག་ཏུ་མཐུན། ཁམས་ཀྱི་གནས་སྟངས་
མི་འདྲ་བ་ལས་དེ་མཚུངས་ཀྱི་སྟོབས་ཀྱང་མི་འདྲ་བ་འབྱུང་སྟེ། སྐྱོ་ཞུམ་སྙོམ་ལས་ཀྱི་ས་བོན་གྱི་
སྟོབས་དང་ནུས་པ་བཅོམ་བརླག་གི་རང་བཞིན་ཅན་དུ་བཞེད། ལྟ་གྲུབ་འདི་ནི་སེམས་ཁམས་རིག་
པ་བ་དང་སྤྱི་ཚོགས་རིག་པ་བ་གཉི་གས་ལྟ་བའི་འདུས་མདོ་ནས་མ་གྲོས་གཅིག་མཐུན་གྱིས་བཏོན་
པའི་ལྟ་གྲུབ་ཅིག་ཡིན་པས་དགོངས་བཞེས་གནང་རྒྱུ་ཤིན་ཏུ་ནས་གལ་ཆེའོ།།
སྔོན་ཆད་བདག་གིས་ལས་ཀ་ལས་མྱོང་བའི་སྤྱི་གཉེར་ཁང་ཞིག་ཡོད་པ་དེའི་མི་རྣམས་
ལས་གནས་བསྒྱུར་ལ་ཞེད་སྣང་སྐྱེ་བཞིན་ཡོད། ངའི་ལས་གྲོགས་ཤིག་ལ་ལས་སྣེ་འཕར་སྐལ་
བྱུང་མོད། སྣེ་འཛིན་པ་མཐོ་གྲས་ཤིག་གིས་གེགས་བྱས་པས། ཁོའི་བྱ་བ་ཡར་བསྐྱེད་ཡོང་རེ་
མེད་པར་བཏང་། ཡིད་ཐང་ཆད་ཅིང་བྱ་དཀའ་བྱེད་གཏད་ལ་ལྷུང༌། ཁྱིམ་ལ་ལོག་རྗེས།སྐྱོ་ཞུམ་
གྱི་སེམས་པ་སྟོབས་ཀྱི་ངོ་བོར་འཕེལ།
ཁོའི་མིག་ལམ་དུ་གཞན་སྐྱོན་རི་ལྟར་སྤུངས་པར་གྱུར། རྒྱུ་མཚན་ཅི་ཡང་མེད་པར་ཆུང་
མས་གཡོས་པའི་ཟ་མ་ལ་བྲོ་བ་མེད་པར་འདོད་ནས་སྐད་ལོག་བརྒྱབ། ཆུང་མ་སྡུག་ལ་ཐུག་
ནས་ཚེགས་སྡུག་མཐའ་དག་བུ་ཆུང་གི་སྟེང་དུ་བྱོ། བུ་ཆུང་ལ་ཉེས་པ་ཅི་ཡང་མེད་བཞིན་ཕ་མ་
གཉིས་ཀྱི་ཚེགས་སྡུག་བྱོ་སའི་སྣོད་དུ་གྱུར། སྡུག་འཕུད་ས་མེད་པས་ཁོང་ཁྲོ་ལངས་སྐབས་ཁྱི་
གུས་ཞི་ལར་སོ་བརྒྱབ་པར་ཁ་གཡར་ནས་ཁྱི་གུར་རྡོག་གཞུས་བཏང༌། དུད་འགྲོའང་མི་དང་འདྲ་
བར་སྡུག་ལ་ཐུག་སྐབས་ཡོད་ལ།སྡུག་མ་ཐེག་ན་སྲོག་རླུང་ཡང་ཞུགས་ངེས་པ་ཚན་རིག་གིས་
བདེན་པར་བསྒྲུབས།
གོང་གི་གཏམ་རྒྱུད་འདིས། སྐྱོ་ཞུམ་གྱི་སེམས་ཁམས་གང་དེ་དགའ་བྲོད་ཀྱི་སེམས་ཁམས་
དང་འདྲ་བར་སྟོབས་ཀྱི་བདག་ཉིད་དུ་གྲུབ་ལ། མཚམས་མཚམས་ལ་དགའ་བྲོད་ཀྱི་སེམས་པ་
ལས་ཀྱང་སྟོབས་ཆེ་བར་སྣང་སྟབས། དགའ་བྲོད་ཀྱི་སེམས་ཤུགས་རྩལ་དུ་སྤྲུགས་ཏེ་སྐྱོ་ཞུམ་
བག་འཁུམས་ཀྱི་རྩ་བ་དྲུང་ནས་གཅད་དགོས་པར་བསྟན་ནོ། །
དགའ་བྲོད་སེམས་པ་རང་གི་བྲན་དུ་ཁོལ།
ཁྱོད་རང་ཞོགས་པར་མལ་ལས་ལངས་ཏེ་ལག་པ་བརྐྱངས་བརྐྱངས་འགའ་བྱས། དྲོད་
འཇམ་ཉི་ཟེར་གྱི་རེག་བྱའི་བདེ་བ་ལ་མངོན་པར་རོལ་སྐབས། ལུས་སེམས་ཀུན་ནས་མྱོས་
ཏེ། ཨེ་མ། བདག་གསོན་པར་གྱུར་པ་འདི་ཇི་འདྲའི་བསྐལ་པ་བཟང་བ་ལ། ཞོགས་པ་འདི་ཇི་
འདྲའི་སྐྱིད་པ་ལ། འདི་འདྲའི་སྐྱིད་སྣང་ཡེ་ནས་བྱུང་མྱོང་མེད། དེ་རིང་ཡང་བཀྲ་ཤིས་པའི་
ཉི་མ་ཞིག་རེད་སྙམ་དུ་མི་འགྱུར་གྲང་།
གནམ་ངོ་དྭངས་པའི་གཟའ་ཉི་མ་ཞིག་གི་ཕྱི་དྲོར། ང་དང་ཆུང་མ་གཉིས་ཀྱིས་བུ་མོ་ཁྲིད་
ནས་འཆམ་འཆམ་ལ་ཕྱིན། ངེད་གསུམ་པོ་གླིང་གའི་ལྗོན་ཤིང་ཚང་ཚིང་འཁྲིགས་པའི་ལམ་ཕྲན་
དེ་དེད་ནས་ཁོག་སྟོད་བསྲིངས།མགོ་བོ་དགྱེ་བཞིན་སྒབ་འགྲོས་ཀྱིས་སོང་།གསུམ་པོར་དགའ་སྤྲོ་
ཚད་མེད་བྱུང་།
ང་དང་ཆུང་མ་གཉིས་ཀྱིས་བྱིས་པ་ནང་བཞིན་མ་གྲོས་གཅིག་མཐུན་གྱིས་བུ་མོར། “ཁོག་
སྟོད་བསྲིངས།མགོ་བོ་དགྱེ་ནས་འགྲོ་ལུགས་འདི་ཇི་འདྲའི་སྐྱིད་པ་ལ”ཞེས་བཤད།
ཕྱིར་ཡུལ་ལ་ལོག་པའི་ལམ་བར་དག་ནས་ཉམས་འགྱུར་གྱིས་ཕྱུག་པའི་ཁང་པ་ཁང་ཆེན་
དག་མཐོང་བའི་མོད་ལ། བུ་མོས།“ལྟོས་དང་། ཅི་འདྲའི་མཛེས་པ་ལ”ཞེས་སྐད་བརྒྱབ།
འདིའི་སྔོན་ལ་ངས་ཨར་ལས་འཛུགས་སྐྲུན་གྱི་བཟོ་བཀོད་ལ་མི་འདྲ་ས་ཡོད་པ་ཡིད་ལའང་
འཁོར་མྱོང་མེད། བུ་མོའི་སྐད་ཆ་ཐོས་མ་ཐག ངས་བསམ་དབང་མེད་པར་མགོ་དགྱེ་ནས་ཡར་
ལྟ་དུས། སྐད་ཅིག་ཉིད་ལ་མིག་མདུན་དུ་བག་དྲོ་བྱིན་ཅན་གྱི་ཐོག་ཁང་ཆེན་མོ་དེ་སྣང་བྱུང་།
ངའི་མིག་དབང་ནམ་མཁའི་སྤྲིན་པའི་བང་རིམ་ཡང་བརྟོལ་ཉམས་བྱེད་པའི་ཐོག་ཁང་གི་རབ་
གསལ་གྱིས་འཕྲོག་སོང་ལ། བྱང་ཁོག་དེ་བཞིན་སྤྲོ་བས་ཁྱབ། སྣང་བ་ཐེངས་གཅིག་གཏད་པས།
རང་ཉིད་ཐེངས་དང་པོར་དེ་ལ་བཅོས་མིན་གྱི་དགའ་བ་སྐྱེས་སོང་།
སེམས་ཁམས་རིག་པའི་འབུམ་རམས་པ་ལིན་ཁུན་གྱིས་ང་ཚོའི་བློ་སྒོ་ཕྱེ་སོང་། ཁོས་ནད་པ་
རྣམས་འ་ཆད་འུ་ལ་ཐུག་དུས། ལམ་ཁ་ནས་ཕར་ཚུར་ལ་མགྱོགས་པོར་འགྲོ་རུ་འཇུག "འདི་
ལྟར་བྱས་ན་ཟང་ཟིང་གི་ཤེས་པ་རྣལ་དུ་དབབ་ཐུབ་པར་མ་ཟད། དགའ་བྲོད་རྩོལ་བཅས་ཀྱི་
སེམས་ཤུགས་ཀྱང་འཕེལ་ཐུབ་སྟེ། ཡུལ་དུས་ངེས་ཅན་ཞིག་ནས་སྒབ་འགྲོས་བྱས་ན་ཀླད་པའི་
དབང་རྩ་མཉེད་དེ་སེམས་ཁ་གཞན་དུ་བསྐོར་ཐུབ་ལ། སེམས་ལས་མཐའ་དག་ཁྲག་རྩའི་རྒྱུ་བ་
དང་བསྟུན་ནས་ཡལ་འགྲོ་བའི་ཕྱིར”ཟེར་རོ། །
དོན་ལ། འཇིག་རྟེན་དུ་ཆོས་ཇི་སྙེད་པ་སྔོན་ནས་གཞི་གྲུབ་ཚར་བས། ཁྱོད་ཀྱི་ལུས་
སེམས་བདེ་འབོལ་ལེར་གནས་སྐབས། རང་དབང་མེད་པར་སྤྲོ་དགའི་སྣང་བ་བརྒྱ་ཚོགས་སུ་
འབྱུང་ལ། སྨྲ་མི་ཤེས་པའི་སྐྱིད་སྣང་ཅི་རིགས་བྱུང་ནས་འཁོར་བའི་ཆོས་ཐམས་ཅད་བྱམས་
པ་དང་མ་བྲལ་བར་འདུག་སྙམ་པའི་རྟོག་པ་ཕྲ་རགས་གང་རུང་སྐྱེ་སྲིད། དེའང་ཇི་སྐད་དུ།
"སེམས་ཀྱི་བདེ་སྡུག་ཁམས་ཀྱིས་བྱས་པ་ཡིན”ཞེས་པ་ལས་མ་འདས་སོ། །དེའི་ཕྱིར། ནང་
མས་ལ་དགའ་བ་ཆེན་པོ་སྐྱེ་དགོས་ན། ཕྱི་སྣང་བའི་ཆོས་མཐའ་དག་ལེགས་ཚོགས་སུ་
བསྒོམ་དགོས་སོ། །
རང་ལ་སྐྱིད་སྣང་འབྱུང་དགོས་ན། རྒྱུན་དུ་བསམ་པ་བཟང་པོ་བཅངས་ནས་མིག་གིས་
ཡར་ལ་བལྟ་དགོས་ལ། ཁ་ནང་དུ་བསྐོར་ནས་རང་རྒྱུད་ལ་ལེགས་པར་བརྟག་དགོས།རང་གིས་
ཡིད་ལ་ཇི་ལྟར་བསྒོམ་ན་དེ་དང་བབ་འབྲེལ་གྱི་སྣང་བ་ཆུད་མི་འཛའ་བར་འབྱུང་ངེས། ནམ་
རྒྱུན་དཔྱོད་པ་ལ་འཇུག་སྤྲོ་བའི་སྐྱེ་བོ་གང་དེས། ཐོག་མཐའ་བར་གསུམ་དུ་སྤྲོ་བའི་སེམས་པ་
བདག་གིར་བྱེད་དེ། འདི་ཉིད་མི་ཚེ་སྐྱིད་ལ་བསྐྱལ་བའི་གཞི་མའོ། །དེ་ལྟ་མ་ཡིན་པར་ཁྲོ་བ་
དང་སྡང་བ། འཁོན་པ། རང་འདོད་ཆེ་ཞིང་། སྙིང་རྗེ་མེད་པའི་འཚོ་བ་ལ་འཁྲེང་བའི་སྐྱེ་བོ་
རྣམས་ཀྱིས། རང་སེམས་གཙང་མར་ཕྱིས་ཏེ་དམ་པའི་སྤྱོད་ཚུལ་མིག་རྟེན་དུ་བྱ་དགོས་ལ། དེ་
ལྟར་བྱས་པས་ད་གཟོད་མི་ཚེ་སྐྱིད་ལ་བསྐྱལ་བར་འགྱུར།
འཁོར་བའི་གནས་རིས་འདི་ནས། མིག་གིས་ནམ་ཡང་སྔུན་ལ་བལྟ་ཞིང་འབྱུང་འགྱུར་
ལ་རེ་བ་འཆང་བ། དགའ་འོས་པའི་དོན་དག་ཆེ་ཕྲ་ཅི་རིགས་འབྱུང་བར་ཡིད་ཆེས་མཁན་གྱི་
སྐྱེ་བོ་རྣམས། གང་ནས་བལྟས་ཀྱང་དགའ་བྲོད་ཀྱི་སེམས་པ་བདག་གིར་བྱེད་མཁན་ནོ། །
མི་ཞིག་སྤྲོ་དགའ་སྐྱིད་གསུམ་ཡིན་མིན་དང་བསམ་དོན་ལེགས་པར་གྲུབ་མིན་ལ་ཕྱི་
ནང་གི་རྒྱུ་རྐྱེན་སྣ་ཚོགས་འཛོམ་དགོས་ནའང་། ཉེར་ལེན་གྱི་རྒྱུ་ལ་སེམས་ཁམས་ལས་
གཞག་ཏུ་མེད། དེ་བཞིན་སྐྱེ་བོ་སུ་ཞིག་ཡིན་ཀྱང་ཕྱིའི་བདེ་སྡུག་དང་ནང་གི་དགའ་སྐྱོ་ཐམས་
ཅད་སེམས་ཁམས་ཀྱིས་ཉེ་བར་བསྐྱེད་པ་ཞིག་གོ།
བསམ་དོན་རབ་ཏུ་གྲུབ་མཁན་ཚོའི་གཤིས་ཀ་ལ་དགའ་བྲོད་ཀྱི་སེམས་ཤུགས་རང་ཆས་
སུ་གྲུབ་ཡོད་པས། རང་སེམས་རང་གིས་འཚོ་ཐུབ་མིན་ལ་ཐེ་ཚོམ་མི་དགོས་སོ། །འཁོར་བ་
ལ་སྟོང་བསམ་འཆང་བཞིན་པའི་སྐྱེ་བོ་དག་གིས། ལེགས་ཚོགས་མཐའ་དག་སྒྱུ་མ་རྨི་ལམ་
ལྟར་རང་གི་གན་དུ་འཁོར་ཡོང་ལ་རེ་བ་འཆང་འདུག་ནའང་། འཁོར་བའི་གནས་ན་དོན་
དག་སྐྱིད་པོ་དེ་འདྲ་བརྒྱ་ལམ་ན་རེ་འགའ་མ་གཏོགས་མེད། དོན་དམ་དུ་གཞི་གྲུབ་པའི་སྟོབས་
ཤུགས་དག་ཆུ་བུར་མིག་གིས་མཐོང་དཀའ་ནའང་། རང་སེམས་རང་ལ་བདག་པའི་སྐྱེ་བོ་
རྣམས་ཀྱིས་གཞི་གྲུབ་ཀྱི་ཆོས་འདི་ཅི་ནས་ཀྱང་ངོས་ཟིན་པར་གྱིས་དང་། བསམ་གྱིས་མི་ཁྱབ་
པའི་ལེགས་ཚོགས་དེ་ལ་བརྟེན་ནས་མངོན་དུ་བྱེད་དོ། །
བགེགས་དང་བར་ཆད་སྲོག་གི་ངར་ལྡུད་ཡིན།
འཁོར་བ་ན་ང་ཚོར་ལྐོག་གྱུར་དུ་སྣང་བའི་ཆོས་བགྲང་གིས་མི་ལང་ལ། བགེགས་དང་
བར་ཆད། དཀའ་སྡུག ཕམ་ཁ་སོགས་ཀྱང་བཟློག་ཏུ་མེད་མོད། འདི་ཐམས་ཅད་གནས་
སྐབས་ཙམ་གྱི་སྡུག་བསྔལ་ཡིན་པ་ལས་མི་ཚེའི་མཐའ་མཇུག་གི་རྒྱལ་ཕམ་མམ་བསྒྱུར་ཏུ་
མེད་པའི་ཕུགས་འབྲས་ག་ལ་ཡིན། གལ་སྲིད་ཁྱོད་རང་བློ་བསྲལ་ཆེན་པོས་ཡར་ལངས་ཏེ་
ཞེ་མགུ་འཐས་པའི་འདུན་མས་མ་འོངས་པའི་མདུན་བསུ་ཐུབ་ན། དཀའ་གནད་མཐའ་དག་
རིམ་གྱིས་བཞི་གས་ལྔ་གཤགས་སུ་གཏང་ནུས། གནས་ལུགས་འདི་གང་ཟག་དང་ཡུལ་བྱེ་བྲག་
པ་ལ་བལྟོས་པ་མེད་པར་ཐམས་ཅད་ལ་སྤྱི་མཐུན་དུ་སྤྱོད་རུང་།
སྔོན་ཆད་ང་གཞིས་ཆགས་མྱོང་བའི་གྲོང་བརྡལ་ཞིག་ཡོད་པ་དེར། མིང་ལ་ཝིན་ཟིན་ཏི་
ཟེར་བའི་གཞོན་ནུ་ཞིག་ཡོད་པ་མི་ཚང་མས་ངོ་ཤེས་ལ། མཐའ་སྐོར་གྱི་མི་ཚང་མས་ཁོ་རང་ངོ་
ཤེས་དོན།སྐྱེ་གཟུགས་ཡིད་དུ་འོང་བ་ཁོ་ནའི་རྐྱེན་གྱིས་མ་ཡིན་པར་ན་ཚོད་དར་ལ་བབ་ཅིང་བློ་
བསྲལ་ཆེ་ཁར།ཁོ་ལ་ཕྱིར་མི་བཟློག་པའི་འདུན་མ་བརྟན་པོ་ཡོད་པའི་རྒྱུ་མཚན་གྱིས་ཀྱང་ངོ་།།
ཁོ་རང་རྩལ་སྦྱོང་ལ་དགའ་ཞིང་དེའི་ཕྱོགས་ནས་ཤིན་ཏུ་དགའ་མོར་བརྩི། སྟབས་མ་
ཇེ་ལེགས་པར་སློབ་འབྲིང་འགྲིམས་ནས་ཅང་མ་འགོར་བར་ཁོའི་རྐང་པ་འཐེང་བར་མ་ཟད།
ལོད་དུ་སོང་བས་ནང་མི་ཚང་མ་སེམས་སྡུག་ལ་ལྷུང༌། སྨན་པས་ནང་མི་ལ་གཤག་བཅོས་བྱས་
ཏེ་ཁོའི་རྐང་པ་ཡ་གཅིག་གཅོད་དགོས་ཚུལ་སྨྲས། ནང་མི་རྣམས་ཀྱིས་བྱ་རྒྱུ་མ་རྙེད་པས་སྨན་
པའི་ངག་ལ་མི་ཉན་ཐབས་མེད་བྱུང་། གཞོན་ནུ་ཝིན་ཟིན་ཏིས་ཡ་ང་བག་ཚ་མེད་པར་གཤག་
བཅོས་དང་དུ་བླངས།
སྨན་ཁང་ནས་བུད་རྗེས་འཁར་བར་བརྟེན་ནས་སློབ་གྲྭར་ཕྱིར་ལོག་སྟེ་སྤྲོ་བ་དང་བཅས་
གྲོགས་པོ་ཚོར་རང་ལ་ཤིང་རྐང་སྤྲོད་དགོས་དོན་བཤད་ཞོར། “ངས་གཞུག་ནས་ཁྱོད་ཚོར་རྐང་
འབོབ་གཟེར་གས་རྐང་པའི་སྟེང་འཛེར་བའི་རྐང་པ་ཞིག་སྟོན། སུས་ང་ལྟར་བྱ་ཨེ་ཐུབ་བལྟ”
ཞེས་བཤད།
སློབ་གྲྭའི་རྐང་གྲུག་འགྲན་བསྡུར་མགོ་བརྩམས་མ་ཐག ཝིན་ཟིན་ཏིས་རྩལ་སྦྱོང་དགེ་རྒན་
བཙལ་ནས་རང་ཉིད་རྐང་གྲུག་རུ་ཁག་གི་དོ་དམ་པ་བྱེད་རྒྱུའི་རེ་བ་ཞུས། རྩལ་སྦྱོང་དགེ་རྒན་
གྱིས་ཅི་མི་སྙམ་པར་ཁོའི་རེ་བ་དང་ལེན་བྱས་པས་ཁོ་དགའ་བ་འབུམ་གྱིས་མྱོས།
དེའི་གཞུག་གི་བདུན་ཕྲག་འགའི་ཡུན་ལ། ཁོས་གྲུག་སྒོ་སྲུང་ལུགས་ལ་ཤ་རུས་ཐུག་པའི་
བརྩོན་པ་བསྐྱེད་ནས་གྲ་སྒྲིག་གནད་དུ་ཐིངས་པ་བྱས། ཁོའི་སྙིང་རུས་དང་བློ་བསྲལ་གྱིས་ལྷན་
རྒྱས་ལ་ཡིད་འགུལ་ཚད་མེད་ཐེབས་སུ་བཅུག
ཉིན་ཞིག་གི་དགོང་དྲོ། ཁོ་སྦྱོང་བརྡར་ལ་མ་ཡོང་བས་དགེ་རྒན་དང་གྲུག་རྒྱག་སློབ་གྲོགས་ཚང་མ་
འཚུབ་ཆ་ལངས།དགེ་རྒན་གྱིས་རྩད་བཅད་མཐར་ཁོའི་ནད་གཞི་སྡུག་ཏུ་ཕྱིན་པས་སྨན་ཁང་ལ་བརྟག་
དཔྱད་བྱེད་དུ་སོང་བ་ཤེས། སྨན་ཁང་གིས་ཝིན་ཟིན་ཏི་ལ་ཉིན་ཞག་བཞི་བཅུ་ལྷག་གི་ཚེ་ཚད་མ་གཏོགས་
མེད་པར་ཐག་བཅད།
བསམ་ཡུལ་ལས་འདས་པའི་ནད་རྟགས་ཀྱིས་ཁྱིམ་ཚང་གང་བོ་བཟོད་གླགས་མེད་པའི་
སྡུག་གི་རྒྱ་མཚོར་འཕངས། ཁོ་ཚོས་གྲོས་བྱས་ཏེ་ནད་ཀྱི་གནས་ཚུལ་ངོ་མ་ཝིན་ཟིན་ཏི་ལ་
གསང་རྒྱ་བྱས། འཆི་བདག་སླེབས་གྲབས་ཡོད་པའི་དུས་ཚོད་དག་ལ་ཕ་མས་ཁོ་ལ་དོགས་པ་
མ་བསླངས་པར་རྒྱུན་ལུགས་ཀྱི་ངང་ལ་བཞག དེ་བཞིན་ཝིན་ཟིན་ཏི་ཕྱིར་རྩལ་སྦྱོང་ར་བར་
ལོག་རྒྱུའི་རེ་བའང་ཁས་བླངས། ཁོ་དགའ་བྲོད་དང་བཅས་སློབ་གྲོགས་གྲུག་རྒྱག་པ་དང་འཕྲད་
ནས་ཁོ་ཚོར་སེམས་ངར་ཆེན་པོས་སྐུལ་ལྕག་བཏང༌། ཡག་ཡག་ལ་འགྲན་བསྡུར་ཁྲོད་ཁོ་ཚོ་ཐོག་
མཐའ་བར་གསུམ་དུ་རྒྱལ་སོང་། ཝིན་ཟིན་ཏིའི་དགའ་བ་དང་བྲོད་པའི་སྟོབས་ཤུགས་ཀྱིས་
ཐེངས་དེའི་རྒྱལ་ཁ་ལ་སྤོབས་པ་བསྩལ་བས། ཁོ་ཚོས་ཆེད་དུ་རྟེན་འབྲེལ་གྱི་གསོལ་སྟོན་གྲ་རྒྱས་
ཤིག་འཚོགས་ནས་ལྷན་རྒྱས་ཀྱི་ཐོ་བརྒྱབ་པའི་རྐང་གྲུག་དེ་ཝིན་ཟིན་ཏི་ལ་ཐུགས་རྗེ་གཏང་རག་
ཏུ་འབུལ་རྒྱུ་བྱས། གྱ་ཉེས་ནས་ཝིན་ཟིན་ཏིའི་གཟུགས་པོ་ཡང་བསྐྱར་མ་བདེ་བས་འདུ་ཚོགས་
ལ་ཞུགས་མ་ཐུབ།སློབ་གྲོགས་ཚོ་སྐྱིད་པོ་བྱུང་མ་སོང་།
གྲུག་རྒྱག་པ་རྣམས་མཐོང་ཆེད། བདུན་ཕྲག་འགའི་རྗེས་ནས་ཝིན་ཟིན་ཏིས་ཉམ་ཐག་གི་
གཟུགས་པོ་དྲུད་དེ་འགྲན་རར་བསྐྱར་དུ་ལོག ཁོའི་ངོ་མདངས་ཅུང་སྐྱ་བོ་ཡིན་པ་མ་གཏོགས།
གདོང་སྔར་བཞིན་འཛུམ་གྱིས་ཁེངས་འདུག་ལ། སྤྲོ་བའི་གད་མོ་དགོད་བཞིན་གྲོགས་གྲལ་དུ་
སླེབས།
འགྲན་བསྡུར་ཐེངས་གཅིག་མཇུག་གྲིལ་རྗེས། དགེ་རྒན་གྱིས་ཁོ་དང་གྲུག་རྒྱག་པ་རྣམས་
གཞུང་ལས་ཁང་དུ་བསྡུས་ནས་འཇམ་པོའི་ངག་གིས་ཁོ་ལ། “རྟེན་འབྲེལ་གསོལ་སྟོན་ལ་ཅིའི་
ཕྱིར་མ་ཡོང་བ་ཡིན”ཞེས་ལེ་བདའ་བྱེད་ཁུལ་བྱས།
ཁོས་ངོ་གདོང་སྐྱ་བོ་འཛུམ་གྱིས་བསྐུངས་ནས་ཀུ་རེ་རྩེད་མོའི་ཚུལ་གྱིས། “གུས་པར་འོས་
པའི་རྩལ་སྦྱོང་དགེ་རྒན་ལགས། ཁྱེད་ཀྱིས་བདག་གིས་ཁ་ཟས་བསྲི་ཚགས་གསོག་རུམ་ལ་འབད་
བཞིན་པ་མ་ཤེས་སམ”ཞེས་ལན་བཏབ།
ཁོ་ཚོས་དེ་མུར་རྒྱལ་ཁའི་མིང་རྟགས་བཀོད་པའི་རྐང་གྲུག་ཁོ་ལ་བྱིན་ཏེ། “བརྩེ་ལྡན་གྱི་
ཝིན་ཟིན་ཏི་ལགས། ང་ཚོའི་རྒྱལ་ཁ་ཁྱོད་ཀྱི་མཛད་རྗེས་དང་འབྲལ་ཐབས་མེད། ཁྱོད་རང་ང་
ཚོའི་རྒྱལ་ཁ་དང་ལྷན་ཅིག་གཏན་དུ་འཚོ་བར་ཤོག”ཅེས་སྨོན་འདུན་ཞུ་ཞོར་རྐང་གྲུག་ཁོའི་
མདུན་དུ་བཞག
ཝིན་ཟིན་ཏིས་སྐད་དམའ་མོས་བཀའ་དྲིན་ཞུས་ཤིང་མིག་ཟུང་ལས་མཆི་མ་ཤམ་ཤམ་དུ་
བབ། ཚང་མ་དགའ་མགུས་མྱོས་ཤིང་ཡིད་བརྟན་འཕེར་ཏེ་འགྲན་བསྡུར་རྗེས་མའི་སྟ་གོན་
གྲོས་བྱས། སོ་སོར་གྱེས་དུས་ཝིན་ཟིན་ཏིས་ཞུམ་པ་མེད་པའི་མིག་ཟུང་གིས་དགེ་རྒན་དང་རྐང་
གྲུག་པ་དག་ལ་བལྟས་ནས། “བརྩེ་ལྡན་གྱི་དགེ་རྒན་དང་གྲོགས་པོ་ཚོ། ད་བདེ་མོ་བྱོས”ཞེས་གྱེས་
ཚིག་ཕུལ།
“སྙིང་ཉེ་བའི་ཝིན་ཟིན་ཏི་ལགས། ཁྱོད་ཀྱིས་ང་ཚོ་སང་ཉིན་སླར་ཡང་མཇལ་ཡོང་ཟེར་བ་
ཨེ་ཡིན།” རྩལ་སྦྱོང་དགེ་རྒན་གྱིས་ཐུགས་བརྩེ་བའི་སྒོ་ནས་དྲིས།
སྐབས་དེ་ཤེད་ལ། ཝིན་ཟིན་ཏིའི་མིག་ཟུང་ལས་ལྷག་ཏུ་འོད་འཕྲོ་ཞིང་གདོང་ལ་འཛུམ་
ཕྱུང་ནས། “ངའི་ཕྱོགས་ལ་ཐུགས་ཁུར་གནང་མི་དགོས། ང་ལ་སྐྱོན་ཡོད་མི་སྲིད”ཅེས་བཤད་རྗེས་
ཕྱིར་ལོག་སོང་།
ཉིན་གཉིས་ཀྱི་རྗེས་སུ།ཝིན་ཟིན་ཏི་འཇིག་རྟེན་དང་གཏན་དུ་གྱེས་སོང་ངོ༌།།
སྤྱིར་བཤད་ན། ཝིན་ཟིན་ཏིས་རང་གི་ནད་རྟགས་སྔ་མོ་ནས་ཤེས་ཡོད་ནའང་། ན་བའི་
སྡུག་བསྔལ་ཅི་མི་སྙམ་པར་དང་དུ་ལེན་ཕོད་པར་མ་ཟད། གསོན་པའི་བསྐལ་པ་བདུན་ཕྲག་
འགའ་ལས་མེད་ཀྱང་། ཞུམ་པ་མེད་པར་དགའ་བྲོད་རྩོལ་བཅས་ཀྱིས་གསོན་པའི་རེ་བ་མིག་
ཟུམ་རག་བར་དུ་མ་དོར་རོ། །
གཞོན་ནུ་འདི། གང་ནས་བལྟས་ཀྱང་སྙིང་བསྲན་ཆེ་ཞིང་བློ་རྩ་བརྟན་པོའི་སྒོ་ནས་
དགའ་བྲོད་ཀྱི་དཔྱོད་པ་དོན་དུ་གཉེར་མཁན་གྱི་སྐྱེས་བུ་ཞིག་སྟེ། སྲོག་གི་རྒྱུ་བ་དེ་ལྟར་ཉམ་
ཆུང་ལ་ཤུགས་ཞན་ནའང་། བཟོད་པར་དཀའ་བའི་མི་ཚེའི་སྐྱེ་རྒ་ན་འཆིའི་སྡུག་གི་ཁུར་ཆེན་
མཐའ་དག་འཚོ་བའི་ཕུན་ཚོགས་མིག་ལྟོས་སུ་བཞག་ནས་ཞིང་གཞན་དུ་འགྲོ་ལུགས་ལ་རྗེས་
སུ་ཡི་རང་མི་བྱེད་བློ་ལྡན་སུ་ཞིག་མཆིས།
དེ་ལ། འཆི་བདག་སྡེ་ཆེན་གྱི་གཡབ་མོ་ལ་བཟློག་པ་མེད་པས། དེ་ཡི་རྗེས་སུ་མི་འགྲོ་
རང་དབང་ཅུང་ཟད་ཀྱང་མེད་དེ། དགའ་བྲོད་ཀྱི་སྙིང་ཤ་དྲོན་མོའི་རྔམས་ཁ་བྲག་ལས་སྲ་བའི་
དབང་དུ་བཏང་ཡང་། འཆི་བ་བཟློག་ལ་ཕན་ཅི་ཐོགས་ཞེས་མི་མཐུན་ཕྱོགས་བརྗོད་མཁན་
ཡོད་ངེས་མོད། དེ་ཡང་འཐད་པར་མ་མཐོང་སྟེ། ཁོ་བོས་འདི་ལྟར་བཤད་པས་དགའ་བྲོད་ཀྱི་
སྙིང་ཤ་ཡོད་པས་སྣོད་བཅུད་ཀྱི་ཆོས་ཉིད་ཐམས་ཅད་ཕར་བསྒྱུར་བཏུབ་ཅེས་བཤད་པ་མ་ཡིན་
པར། དགའ་བྲོད་ཀྱི་ཚེ་ཡི་དད་འདུན་རྒྱུད་ལ་སྦྱོར་ཐུབ་ན། ཡུལ་དུས་ངན་པའི་གནས་སྐབས་
སེམས་དག་ལ་ལྷུང་ཡང་སྡུག་སྐྱོར་ཡོ་གཟུར་མེད་པར་དཀའ་སྡུག་མཐའ་དག་དང་དུ་བླངས།
ཀྱི་གཟི་དཔངས་ཡར་ལ་བསྐྱེད་དེ་ཅི་ནས་ཀྱང་རང་ཉིད་ཕྱིའི་བགེགས་རིགས་ཀྱི་ཉེར་འཚེས་
གཞོམ་དུ་མི་འཇུག་ཅེས་པའི་དོན་ཡིན། དཔེར་ན། ཝིན་ཟིན་ཏིའི་སྐྱེ་བ་དགུན་གྱི་མེ་ཏོག་
ལྟར་ཐུང་ནའང་། ཁོས་ཞུམ་པ་མེད་པའི་སྙིང་སྟོབས་དང་གཡོ་སྒུལ་མེད་པའི་འདུན་པ། ཡལ་
བ་མེད་པའི་དགོད་སྒྲ་རྣམས་འཇིག་རྟེན་མི་ཡུལ་འདིར་བཞག་ནས་ངང་མོ་མཚོ་ལ་ཞུགས་
ལྟར་ཕྱི་མར་གཤེགས་པ་ལྟ་བུ་རེད།
འདི་ཉིད་དགའ་བྲོད་རྩོལ་བཅས་ཀྱི་སེམས་པའི་སྟོབས་ཤུགས་རེད་ལ། བློ་བསྲལ་རྟུལ་
ཕོད་ཀྱི་འདུན་པའི་རང་ཚུགས་ཀྱང་རེད། འདི་ཉིད་འཚོ་བའི་ཕམ་ཁ་ཁྱད་དུ་གསོད་ཚུལ་
རེད་ལ། ཚེ་ཡི་སྙིང་པོ་མངོན་དུ་བྱ་ཚུལ་ཡང་རེད་དོ། །

ལེའུ་གཉིས་པ།
རང་རྟོན་ཁྱེའུ་མུན་སྟུག་གཉིད་ལས་སློངས།

སྲིད་པའི་སྐྱེ་བ་དཔའ་བའི་རྟགས་མཚན་ཡིན།
ཁྱོད་རང་འཇིག་རྟེན་འདིར་མ་བྱོན་པའི་སྔོན། མའི་མངལ་དུ་ཉིང་མཚམས་སྦྱོར་བའི་
སྐད་ཅིག་དང་པོ་དག་ལ། སྲིད་པའི་ཕུང་པོ་ཉེ་བར་ལེན་ཕྱིར་འཐབ་རྩོད་འཁྲུག་འཛིང་གི་
སྦྱོར་བ་རྒྱུན་ཆགས་སུ་བརྩམས་མྱོང་ཡོད་དེ། ཁུ་བའི་རྡུལ་བྱེ་བ་ཁྲག་ཁྲིག་གིས་དུས་གཅིག་ལ་
གསོན་པའི་བགོ་སྐལ་ཉག་གཅིག་མ་གཏོགས་མེད་པ་དེ་རང་ལ་འཐོབ་ཕྱིར། ཁྱོད་ཤི་ང་གསོན་
གྱི་གཡུལ་སྦྱོར་ཉིན་ཞག་ཁོར་མོ་ཡུག་ཏུ་བཤམས་མྱོང་བའི་ཕྱིར་རོ། །འཁྲུག་འཛིང་འདི་སྙིང་
རྗེའི་བརླན་གྱིས་མ་བཟུང་བའི་འཁྲུག་འཛིང་ཞིག་སྟེ།རྟིང་མའི་རྒྱལ་ཁ་ལེན་མཁན་གཅིག་པོ་
དེ་མ་གཏོགས་གཞན་བྱེ་མ་སྙེད་ཀྱི་དཔུང་ཚོགས་རྣམས་བྱ་སྒྲོ་རླུང་གིས་འཁུར་བ་ལྟར་དེ་མུར་
ལྔ་ལམ་དུ་གཤེགས་དགོས་པའི་ཕྱིར་རོ། །
མཐའ་མཇུག་གི་བཙན་དྲག་འཕན་དར་ཅན་དེ་ཁྱོད་ཡིན་ལ། ཁྱོད་ཀྱིས་རྒྱལ་ཁའི་གཟི་
དཔངས་ངོམ་བཞིན་འཇིག་རྟེན་འདིར་བྱོན་པ་ནས་བཟུང་། འཇིག་རྟེན་གཞན་ཞིག་གི་འགྲན་
རྩོད་ཀྱི་མདུན་བསུ་དགོས་སོང་། ཁྱོད་རང་སྐྱེ་སྲིད་ཀྱི་གཡུལ་སྦྱོར་ལས་རྒྱལ་མཁན་དཔའ་
རྟུལ་དཔུང་ཡ་མེད་པ་དེ་ཡིན་གཤིས། དེའི་གནས་སྐབས་མཐའ་དག་ཅིས་ཀྱང་ཡིད་ཀྱི་དྲན་པ་
ལ་ཉེ་བར་གཞག་དགོས།
ཕ་མའི་ཁུ་ཁྲག་གི་རྡུལ་རེ་རེ་རྟེན་སྒྱུར་གྱི་རྡུལ་ཕྲན () ཉེར་བཞིས་གྲུབ་ཅིང་།
རྟེན་སྒྱུར་གྱི་རྡུལ་ཕྲན་རེ་རེའང་རྡུལ་ཕྲ་མོ་བརྒྱ་ཚོགས་ཀྱིས་གྲུབ། རྡུལ་ཕྲ་མོ་རེ་རེའི་ཁོངས་
སུ་ཁམས་ཀྱི་ས་བོན་བརྒྱ་སྟོང་ཡོད་ལ། ཚན་རིག་པས་དེ་ཉིད་མི་རྒྱུད་བག་ཆགས་དང་བཅས་
པའི་འབྱུང་གནས་སུ་བཤད་དོ།།
དེ་ལྟ་བུའི་ས་བོན་གྱི་རིགས་རྒྱུན་དེ་རང་གི་ཕ་དང་མེས་པོ་དག་གི་ཁམས་ཀྱི་ཉེར་ལེན་
ལ་ཐུག་ཅིང་། མ་ལས་བྱུང་བའི་རྟེན་སྒྱུར་གྱི་རྡུལ་ཕྲན་ན་ཡོད་པའི་ཁམས་ཀྱི་ས་བོན་གྱི་
རིགས་རྒྱུན་ཡང་དེ་བཞིན་རང་གི་མ་དང་མའི་མེས་པོ་དག་གི་ཁམས་ཀྱི་ཉེར་ལེན་ལ་ཐུག་
ཡོད། ཁྱོད་ཀྱི་ཕ་མས་དོན་ལ་མི་ལོ་དུང་ཕྱུར་ཉི་ཤུ་ལྷག་གི་ཡར་སྔོན་ལ་འཚོ་གནས་ཀྱི་ཆེད་དུ་
ལྷུར་བླངས་པའི་འཁྲུག་འཛིང་གི་འཕྲོ་འདུ་དེ་མཚོན་ནོ།།
རྒྱུད་དཔྱོད་མཁན་པོ་ཞའེ་ཧྥེལ་ཏིས་དེ་སྐད། “ཁྱོད་ཀྱིས་ཤེས་པ་རྣལ་དུ་ཕབ་ནས་
མདུན་གྱི་མེ་ལོང་ལ་གཅིག་གཟིགས་དང་། འཛམ་གླིང་ན་སྔ་རབས་ད་འབྱུང་གང་ལའང་སྐྱེ་
གཟུགས་ཁྱོད་དང་ཡོངས་སུ་མཚུངས་པའི་མི་ཞིག་ཡོད་མི་སྲིད”གསུངས། ལེགས་པར་སོམས་
དང་། འདི་ཅི་འདྲའི་ངའོ་སྙམ་ཆོག་པ་ཞིག་རེད་ཨང་།
ཁྱོད་རང་འགྲན་རྩོད་ཀྱི་དབའ་རླབས་དགུང་དུ་འཕྱོ་བའི་བསྐལ་པ་ཞིག་ལ་སྐྱེས་ནས་
བསམ་དོན་ཡིད་བཞིན་གྲུབ་པའི་དགའ་བས་མྱོས་མྱོང་ལ། གྱ་ཉེས་ནས་ཕམ་ལྟུང་གི་སྡུག་
བསྔལ་བཟོད་གླགས་མེད་པ་མྱངས་མྱོང་བའང་སྨོས་ཅི་དགོས། དེ་ལྟ་ནའང་། རང་གི་སྐྱེ་བས་
རང་ཉིད་བློ་བརྟན་རྟུལ་ཕོད་ཅན་དུ་བཏང་བའི་གང་ཟག་ཅིག་ལ་མཚོན་ན། གནས་སྐབས་ཀྱི་
ཕམ་ཁ་ཙམ་མྱངས་པས་ལངས་མེད་བུག་འགྱེལ་དུ་འགྲོ་ལུགས་ག་ལ་ཡོད། ཁྱོད་རང་འཇིག་
རྟེན་འདིར་མ་བྱོན་སྔོན་ལ། གཡུལ་སྦྱོར་ཐེངས་དུ་མར་བཤམས། གཞན་རྣམས་ཟིལ་གྱིས་
མནན་ནས་གཡུལ་གྱི་རྒྱལ་མཚན་ཕྲག་ཏུ་བླངས་མྱོང་བ་ཁྱོད་ཀྱིས་ཤེས་དགོས་ལ། ཁྱོད་ཀྱིས་
དཔའ་རྟུལ་གཡུལ་ངོར་བརྟན་གྱི་སྐྱེ་བ་བླངས་ནས་འཇིག་རྟེན་འདིར་བྱོན་པ་ལགས་ན། སྐྱེ་
བ་འདིའི་དམིགས་རྩེ་རིས་སུ་མི་འབོར་ཕྱིར། སྔོན་གྱི་མྱོང་བ་དག་ལས་རང་ལ་དགོས་ངེས་སུ་
གྱུར་པའི་བག་ལ་ཉལ་གྱི་མཐུ་སྟོབས་ནུས་རྩལ་མཐའ་དག་རང་སྟེང་ལ་ས་བོན་གྱི་ཚུལ་དུ་
ཉར་ཚར་བའི་གནད་འདིའང་རྟོགས་དགོས་སོ། །
ཁྱོད་སྐྱེས་མ་ཐག་ནས་རྒོད་པོའི་དཔའ་ཆས་རང་ཤུགས་སུ་རྫོགས་ཡོད་གཤིས། འཇིག་
རྟེན་འདིའི་དཀའ་སྡུག་དང་བགེགས་བར་ཆད་ལ་འཇིགས་པ་ཅི་ཡང་ཡོད་མི་སྲིད་དེ། འཇིག་
རྟེན་འདིའི་དཀའ་སྡུག་ཇི་ལྟར་ཆེ་ནའང་ཁྱོད་རང་མངལ་གྱི་གནས་སྐབས་དག་ལ་འཕྲད་པའི་
དགའ་སྡུག་དང་བར་ཆད་ལ་བལྟོས་པས་དགུ་འགྱུར་གྱིས་ཆུང་བའི་ཕྱིར་རོ། །
ང་ཚོས་རང་སེམས་ལ་འདི་ལྟ་བུའི་དགའ་བྲོད་ཀྱི་གོ་ཆ་བགོ་ཐུབ་ན། སེམས་ཁོང་གི་
འཇིགས་སྐྲག་དང་ཉོན་མོངས། ཞུམ་པ་ཐམས་ཅད་མི་མངོན་དབྱིངས་སུ་སྤྲད་ནས། བྱང་ཁོག་
ཡིད་ཆེས་ཀྱིས་ཁེངས་ཏེ་འཚོ་བ་ལ་སྤྲོ་བ་ཆེན་པོས་འཇུག་ནུས་པར་འགྱུར་རོ། །
རང་དམན་སེམས་ཀྱིས་རང་སྙིང་རྡུལ་དུ་ཟ།
འཇིག་རྟེན་གྱི་དོན་རབ་གྲུབ་པའི་སྐྱེས་བུ་དག་གིས། རང་རྟོན་དང་ཟབ་བརླིང་བརྟན་
གསུམ་གྱི་སྒལ་ཚིགས་ནམ་ཡང་དྲང་པོར་བསྲངས་ཏེ་རང་འཁྲིའི་ལས་ལ་ཞེ་བཅད་དྲག་པོས་
འཇུག་སྟབས། དེ་མཚུངས་ཀྱི་བདེ་འབྲས་བརྒྱ་ཚོགས་ལ་ལོངས་སྤྱོད་པར་འགྱུར་ལ། མགོ་
འོག་ལུས་བཅུག་གི་སྐྱེ་བོ་འཁོས་ཆུང་རྣམས། ཡུལ་དུས་གང་དུ་བཞག་ཀྱང་སྐྱོ་ངལ་སུན་སྣང་
ལས་ཐར་སྐབས་མེད་པས། ལས་ངན་ལན་ཆགས་ཀྱི་ལམ་འབྲས་ལ་གནས་རྒྱུ་ལས་ཐབས་
གཞན་མེད།དེ་དག་གི་གྲས་ན་རང་དམན་འཛིན་གྱི་ལྟ་བས་ལུས་སེམས་ཀུན་ནས་དཀྲིས་ཕྱིར།
ལས་ངན་ལན་ཆགས་ཀྱི་སྐྱེ་བ་མི་བཞེས་ཐུ་མེད་བྱུང་བའི་སྐྱེ་བོ་བགྲང་གིས་མི་ལང་བ་ཞིག་
ཡོད་དོ།།
དེ་ལྟ་མོད་ཀྱི། བྱང་ཁོག་ལ་དགའ་སྣང་གི་སྒྲ་འོད་ཀུན་ནས་འཕྲོས་བཅུག དགའ་བ་དང་
བྲོད་པའི་ཉི་ཟེར་གྱིས་རང་དམན་འཛིན་གྱི་འཁྱགས་རོམ་དཀྱིལ་ནས་བཞུ་རུ་འཇུག་ཐུབ་ན།
བློ་བསྲལ་དཔའ་གདེང་གི་དབྱར་གྱི་འདུན་མའི་མགོ་དེ་ཅིས་ཀྱང་ཚོས་པར་འགྱུར།
བྱེ་བྲག་ཏུ་བཤད་ན། རང་དམན་འཛིན་གྱི་འདུ་ཤེས་དེ་འདོར་དགོས་ན། དེ་ལྟ་བུའི་
འདུ་ཤེས་ཀྱི་རྩ་བ་ཐོག་མར་གང་ནས་སྐྱེས། བར་དུ་ཇི་ལྟར་རྒྱས། མཐའ་མར་ཇི་ལྟར་གཡོས་
པར་གྱུར་པའི་ཚུལ་སོགས་ལ་ཐག་ཆོད་ངེས་རྙེད་ཁུངས་སྐྱེལ་གྱི་དཔྱད་འཇོག་ཞིབ་ཏུ་གནང་
མཐར། དེའི་བག་ཆགས་ཀྱི་དྲི་མ་དང་བཅས་པ་ཧྲིལ་གྱིས་དོར། དེ་རིང་དོན་གྲུབ་པར་མ་གྱུར་།
ཡང་སང་གི་ཉི་མ་རི་རྩེ་ནས་ཤར་དུས། རེ་བ་གསར་པ་དང་དོན་དག་གསར་པ་ཅིས་ཀྱང་
བདག་གི་གན་དུ་སླེབས་ངེས་ལྟ་བུ་དང་། དེ་རིང་བདག་ལ་འདི་ལྟ་བུའི་བཟོད་པར་དཀའ་
བའི་སྡུག་བསྔལ་ཡོད་ཀྱང་། སང་གི་དུས་སུ་དེ་དག་ཐམས་ཅད་རང་འཇགས་སུ་སོང་ནས་
སྔར་བཞིན་བདེ་བ་དང་ལྡན་པར་འགྱུར་ཁོ་ཐག་ཡིན་ལྟ་བུའི་གཉེན་པོ་སྟོབས་ཅན་གང་ལ་དེ་
འཚམས་བསྒོམས་ནས། རང་ཉིད་རང་ལ་ཡིད་ཆེས་པར་བྱས། འབད་རྩོལ་བློ་གྲོས་བརྟན་དུ་
བཅུག བརྩོན་འགྲུས་རྟུལ་ཕོད་ཆེ་རུ་བཏང་ནས་བྱ་བ་དང་དོན་དག་གང་བྱུང་གི་་མགོ གནོན་
ལ་དགའ་བྲོད་ཀྱི་སྙིང་ཤ་ཆེས་ཆེར་བསྐྱེད་དགོས།
སྐྱོ་ངལ་ཅན་གྱི་སྐྱེ་བོའི་བྲང་ཁོག་ཐེ་ཚོམ་དང་རང་ཕམ་གྱི་རྣག་ཁྲག་གིས་བཟུང་ཡོད་ལ།
དེ་ཡང་ཞུམ་བཅས་ཀྱི་སེམས་པས་ལོ་ཐོག་ཟླ་བརྩེགས་ཀྱིས་བསྐྱེད་པ་ཞིག་གོ །སུ་ཞིག་གིས་དེ་
ལྟ་བུའི་ནད་གཞི་དེ་བྱང་ཁོག་ནས་འདོར་ཐུབ་ན། འབྱུང་གཞིའི་ལུས་དེ་རང་རྟོན་གྱི་བཅུད་
ཀྱིས་སོས། དགའ་བྲོད་ཀྱི་འདབ་མ་ཀུན་ནས་རྒྱས་ཏེ་རྟིང་མའི་འབྲས་བུ་ཐོགས་ལ་ཐེ་ཚོམ་མི་
དགོས་སོ།།
རྒྱལ་ཕམ་ཅི་བྱུང་བཏང་སྙོམས་ངང་ལ་ཞོག
བདག་ནམ་རྒྱུན་ཀློག་པ་པོ་རྣམས་ལ་རང་གི་གྲོགས་པོ་དག་མཚམས་སྦྱོར་བྱ་རྒྱུར་དགའ།
གྲོགས་གྲལ་ན་བདག་དང་སྨོན་འདྲིན་མཉེས་གཤིན་ཏུ་གྱུར་པའི་མཆེད་གྲོགས་ཤིག་ཡོད་པ་
དེར་མི་སྨོན་རང་སྐྱིད་ཀྱི་ཤེས་བྱ་ཡོན་ཏན་ལྡན་ལ། ཁོང་གི་འདྲེན་པའི་ལྕགས་ཀྱུ་ཐོགས་
པའི་རང་རྟོན་གྱིས། ཉེ་འཁོར་གྱི་སྐྱེ་བོ་དག་གི་དད་པའི་ཨ་ལོང་ཅིག་ཆར་འདྲེན་བཞིན་
ཡོད། ཁོང་ཉིད་ས་དེའི་ཡུལ་ལུང་དང་ལས་ཁུངས་ཀྱི་ཟླ་བོ་དག་གིས་དང་རྟེན་གྱི་ཡུལ་དུ་རྩི།
གྲོགས་པོ་དང་ལས་གྲོགས་སུ་ཞིག་སྐྱོ་བས་གཟིར་སྐབས། རེ་བའི་ལག་ཟུང་ཐོག་མར་ཁོང་ལ་བརྐྱང་
ཡོང་། ཁོང་གིས་ཐོག་མར་གཞན་སེམས་ཀྱི་སྐྱོ་གདུང་སེལ་ཐབས་བྱས་རྗེས། སོ་སོའི་གནས་
བབ་ལ་གཞིགས་ནས་བྱེ་བྲག་གི་དོན་ལ་དཔྱད་པ་དང་དགོངས་འཆར་བཏོན་ཏེ། ཁོ་ཚོར་ཁ་
མིག་བསྒྱུར་ནས་དོན་དག་ལ་བསྐྱར་དུ་ལྟ་ཚུལ་གྱི་མན་ངག་དགའ་བྲོད་ཀྱི་མྱོང་བ་སྐྱེ་རག་
བར་བསླབ།
ཡུལ་དུས་གང་དུ་བསྡད་ཀྱང་། དོན་དག་གང་ལ་དེ་འཚམ་གྱི་ཐབས་ཤེས་མ་སྤྱད་སྔོན་
ལ། མི་ཚོས་རྒྱུན་དུ་རྒྱལ་ཕམ་ལེགས་ཉེས་ཀྱི་རྟིང་འབྱེད་པར་བྱེད། འཁོར་བར་སྐྱེས་ཙ་ན། ང་
ཚོ་མི་ཚེའི་ལམ་ཁ་དག་ནས་ཡིད་ཀྱི་དགུ་ལའང་ཤར་མ་མྱོང་བའི་དཀའ་གནད་དག་ལ་མི་
འཕྲད་ཐུ་མེད་ཡིན། དཀའ་གནད་འགའ་རེས་ང་ཚོ་ཡིད་ཆད་དགུ་མཐུད་ཀྱི་ངང་ལ་ལྷུང་དུ་
འཇུག་མོད། དོན་དམ་པར་དཀའ་གནད་དེ་དག་རང་སེམས་ཀྱི་སྡུག་བསྔལ་ཆེན་པོས་ཇེ་ཆེ་ཇེ་
མང་ལ་བཏང་བ་ཡིན་གཤིས། གལ་སྲིད་རང་ཉིད་རང་ལ་ཡིད་ཆེས་པར་བྱས། བློ་གཤོགས་
སྤྱན་གཟིགས་མཐའ་བཞིར་བསྐྱེད་དེ་འདང་རྒྱག་ཐུབ་ན། དཀའ་གནད་མཐའ་དག་བདེ་བླག་
གིས་ཕྱིར་བཟློག་པར་འགྱུར་ལ། མི་མཐུན་བགེགས་རིགས་སྟོང་ཕྲག་རྣམས་ཀྱང་དགོས་ངེས་
ཀྱི་མཐུན་རྐྱེན་དམ་པར་འགྱུར་འགྲོ། དེ་ལྟ་མ་ཡིན་པར་སེམས་པ་ཞུམ་ཅན་དུ་བཏང་བསྡད་ན།
ཕུགས་འབྲས་ལ་ཕམ་ཁ་ལས་ཅི་ཡང་མེད།
དེ་ལྟར་དགའ་བྲོད་སྤྲོ་སྣང་གི་ངང་ལ་རང་ངོ་རང་གིས་ཟིན་ཐུབ་ན། བྱ་བ་གང་དེར་
འབད་རྩོལ་ཆེན་པོས་བསྐྱར་དུ་ཞུགས་འདོད་ཀྱི་དང་བ་དང་སྤོབས་པ་ཡང་རང་ཤུགས་ཀྱིས་
སྐྱེ་འོང་ལ། སྐྱེ་བོ་གང་ཞིག་ཕམ་ཁ་ལས་ཡར་ལངས་ཏེ་རང་ཉིད་རང་ལ་ཡིད་ཆེས་པར་འགྱུར་
ལ། དེ་ལ་བརྟེན་ནས་དཀའ་གནད་མཐའ་དག་ལས་ཐར་ནུས་ཀྱི་ལྕགས་ཀྱི་སྲོག་རྩ་ཡང་འགྲུབ་
འོང་།
རང་རྟོན་ཡོད་ན་རང་ལ་ཉམས་པ་མེད།
བགྲོ་གླེང་ཚོགས་འདུ་ཞིག་གི་སྟེང་དུ། གཏམ་པ་ཞིག་གིས་གཏམ་ལ་མགོ་རྔ་མེད་པར་གྲོས་
ཚོགས་ཁང་གི་མི་ཉིས་བརྒྱ་ལྷག་གི་མདུན་ནས་ལག་པ་ཡ་གཅིག་གིས་ཨ་སྒོར་ཉི་ཤུ་ཅན་ཞིག་
ཡར་བཏེགས་ནས།“ཨ་སྒོར་ཉི་ཤུ་ཐམ་པ་འདི་སུ་ལ་མཁོ”ཞེས་དྲིས།
ཁོས་མུ་མཐུད་ནས། “ངས་ཨ་སྒོར་ཉི་ཤུ་པོ་ཁྱེད་ཚོའི་གྲས་ཀྱི་གཅིག་ལ་སྟེར་རྩིས་ཡིན། ཡིན་
ནའང་། འདིའི་སྔོན་ལ་བདག་ལ་ལས་ཀ་ཞིག་བྱ་གནང་ཡོད་པར་མཛོད”ཟེར་ཞོར་ཤོག་སྒོར་དེ་
ལ་ལྟེབ་བརྩེགས་ཤིག་བརྒྱབ་རྗེས། “ད་དུང་དགོས་མཁན་ཡོད་དམ”ཞེས་དྲིས་པ་ན་ལག་པ་ཡར་
འགྱོག་མཁན་འདུག
ཁོས་ཡང་། “དེས་ན། ངས་འདི་ལྟར་བྱས་ཚེ་ཅི་འདྲ་འདུག”ཟེར་ཞོར་ཤོག་སྒོར་དེ་སར་
གཡུག་ནས་རྐང་རྫིས་བཏང་བཏང་མཐར་ཡར་བསྒྲུགས་པ་ན། ཤོག་སྒོར་དེ་བཙོག་པ་བཙོག་
རྐྱང་དུ་གྱུར་འདུག
“ད་སུ་ལ་མཁོ”ཞེས་དྲིས་པའི་མོད་ལ་ལག་པ་འགྱོག་མཁན་ད་དུང་འདུག
“གྲོགས་པོ་རྣམ་པ། ཁྱོད་ཚོས་སློབ་ཚན་ཡག་པོ་ཞིག་ལ་ཉན་ཐུབ་སོང་། བདག་གིས་ཤོག་
སྒོར་འདི་ཅི་ལྟར་བཙོག་པར་བཏང་ནའང་། ཁྱོད་ཚོར་ད་དུང་མཁོ་དོན་ནི། འདིའི་རིན་ཐང་
ལ་ཉམས་པ་མེད་པར་སྔར་བཞིན་ཨ་སྒོར་ཉི་ཤུ་ཐམ་པ་ཡིན་པའི་རྐྱེན་གྱིས་རེད། གནས་ལུགས་
འདི་བཞིན་ང་ཚོ་སྐྱེ་བོ་རྣམས་ཀྱང་འཁོར་བའི་ལམ་ཁ་དག་ནས་མི་འདོད་པའི་ལས་གང་མང་
ལ་འཕྲད་སྲིད་ལ། ཐ་ན་མགོ་ཆག་བརླ་རྡུམ་དུའང་གཏང་སྲིད། སྐབས་དེ་དག་ལ་རང་ཉིད་ཅི་
ལའང་མི་རི་བར་འདོད་དོ། །དོན་ལ་གནས་ཚུལ་ཅི་ཞིག་བྱུང་ནའང༌། དཀོན་མཆོག་གི་སྤྱན་
རས་སུ་རང་ཉིད་ཀྱི་རིན་ཐང་ལ་ཉམས་པ་གཏན་ནས་ཡོད་མི་སྲིད་ལ། གཞན་པའི་མིག་ལམ་དུ་
གཙང་མི་གཙང་དང་ཡག་མི་ཡག་ཇི་འདྲར་སྣང་ནའང་། ཁྱོད་རང་སྔར་བཞིན་གསེར་སྲང་སྟོང་
གིས་མི་ཁུག་པའི་རིན་ཆེན་ནོར་བུ་རེད”ཅེས་བཤད།
སྐྱེ་བོ་རེ་རེ་རང་ཚུགས་སུ་གནས་པའི་མི་རང་མཚན་པ་ཡིན་ལ། སོ་སོའི་རིན་ཐང་གང་
ཟག་གི་རང་ལྡོག་ན་ཡོད་པ་ལས། ཡག་མོ་སྒོ་དང་གོས་རྒྱན་བཟའ་འཕྱོར་གྱི་སྟེང་ན་མེད།
དེའི་ཕྱིར། སྐྱེ་བོ་རེ་རེ་གསེར་སྲང་སྟོང་གིས་མི་ཁུག་པའི་རིན་ཆེན་ནོར་བུའོ། །
ས་བོན་གྱི་ངོ་བོར་གནས་པའི་སྟོབས་དང་ནུས་མཐུ་ནི་མི་ལ་གདོད་ནས་གྲུབ་པའི་རིན་
ཐང་ནོར་བུའི་བང་མཛོད་ཡིན། སྤྱད་ནས་མི་ཚར་བའི་མཐུ་སྟོབས་ནུས་པའི་ནོར་མཛོད་འདི་
ཉིད་འཇིག་རྟེན་གྱི་སྐྱེ་བོ་རེ་རེར་སྐྱེས་མ་ཐག་ནས་རང་ཆས་སུ་གྲུབ་ཡོད་ན། སུ་ཡིན་ཀྱང་
ནོར་མཛོད་འདི་ཉིད་ཆུད་འཛའ་བར་མི་བྱ་བར་དེའི་ཕྱི་ནང་གི་སྒོ་བརྒྱ་ཅིག་ཆར་ཕྱེ་སྟེ། ནོར་
མཛོད་དེ་ན་བཞུགས་པའི་གཞན་མེད་ཀྱི་རིན་ཆེན་ནོར་བུའི་ནོར་ཉམས་ཆོད་པར་བྱས་ནས།
དེ་ཉིད་མི་ཚེའི་དོན་རབ་འགྲུབ་པའི་རྟེན་དུ་བྱེད་དགོས།
གོང་གི་གཏམ་རྒྱུད་ལས་གཏམ་པ་དེས་བཤད་པ་ནང་བཞིན། འཁོར་བའི་ལམ་ཁ་དག་
ནས་འུ་ཅག་མི་འདོད་པའི་ལས་གང་མང་ལ་འཕྲད་སྲིད་ལ། ཐ་ན་མགོ་ཆག་བརླ་རྡུམ་དུའང་
གཏང་སྲིད་ཀྱང་། རང་ཉིད་རང་ལ་ཡིད་རྟོན་འཕེར་བར་བྱས། སྡུག་གི་མགོ་བོ་བྲང་ཁར་མི་
སྨད་པར་ཞེ་བཅད་དྲག་པོའི་བརྩོན་པ་བསྐྱེད་ནུས་ན། རང་ཉིད་ཀྱི་རིན་ཐང་ལ་ནམ་ཡང་
ཉམས་པ་མེད་དོ།།

ལེའུ་གསུམ་པ།
དོན་རབ་གྲུབ་ལུགས་མིག་གི་རྟེན་དུ་ཟུངས།

སྐྱེ་བོ་སུ་ཞིག་ལ་མཚོན་ནའང་། གསལ་ཐག་ཆོད་ཅིང་བརྟན་པ་
མི་འགྱུར་བའི་དམིགས་རྩེ་གང་དེ་དོན་ཡོངས་སུ་འགྲུབ་པ་དང་མི་ཚེ་
དོན་ལྡན་དུ་བྱ་བའི་ཉེར་བསྡོགས་སུ་གྱུར་ཡོད་དེ། བརྟན་པ་མི་འགྱུར་
བའི་དམིགས་རྩེས། བགེགས་དང་བར་ཆད་ལ་འཕྲད་སྐབས། སྐྱེ་བོ་
གང་དེ་འཇིགས་མེད་རྟུལ་ཕོད་ཅན་དུ་གཏང་ནུས་ལ། དོན་རབ་འགྲུབ་
པའི་གོ་སྐབས་གང་ཡོད་རང་ལ་དབང་བར་བྱེད་ཅིང་། ཡིད་ལ་གང་
འདོད་པའི་ཆོས་མཐའ་དག་མངོན་དུ་བྱེད་ནུས་ལ། ཁྱད་པར་དུ་དཀའ་
བའི་འཇིངས་སུ་ལྷུང་བའི་སྐྱེ་བོ་དག་ལ་བརྩོན་པའི་ངར་བླུད་ནས་རང་
རྒྱུད་ལ་ས་བོན་གྱི་ཚུལ་དུ་གནས་པའི་མཐུ་སྟོབས་ནུས་རྩལ་མཐའ་
དག་མངོན་གྱུར་དུ་གཏང་ཐུབ་པའི་ཕྱིར་རོ།།
དོན་རབ་འགྲུབ་པའི་མན་ངག་གཞན་ལས་ལོངས།
རྒྱལ་ཕམ་གཉིས་ཀྱིས་ནང་སེམས་ལ་དགའ་བ་དང་སྐྱོ་བའི་ཚོར་བ་བདེ་སྡུག་གཉིས་
བསྐྱེད།དེའང་ཕམ་ཁ་མྱོང་མཁན་གྱི་སྐྱེ་བོ་གང་མང་ཞིག་ལ་ཤེས་རབ་དང་འཇོན་ཐང་། གླགས་
སྐབས་ཅི་རིགས་ལྡན་ནའང་། ཁོ་ཚོ་རྒྱུན་དུ་ཕམ་འགྲོ་དོན། སེམས་པ་སྐྱོ་ངལ་ཞུམ་ཅན་དུ་
གྱུར་ནས་ཁུར་བརྩོན་བྱ་མི་འདོད་པའི་གནད་དེ་ལ་ཐུག་ཡོད། བསམ་དོན་འགྲུབ་པའི་ལམ་དེ་
དཀའ་བ་བརྒྱ་ཕྲག་གིས་ཁེངས་ཡོད་ནའང་། ཞེ་བཅད་དྲག་པོའི་བརྩོན་པ་བདག་གིར་བྱ་ཐུབ་
ན། སྐྱེ་བོ་སུ་ཞིག་ཡིན་རུང་དོན་དག་ཆེ་མ་ཆུང་གསུམ་ངང་གིས་འགྲུབ་པར་འགྱུར་རོ།།
ལས་ཀ་གང་དེ། རྟག་ཏུ་བྱང་ཁོག་སྤྲོ་སྣང་གིས་བཟུང་ཞིང་ཞེ་བསྐྱེད་སྙིངང་ལ་བཅངས་
པའི་སྐྱེ་བོ་ལྷག་བསམ་ཅན་དག་ལ་དབང་ཞིང་། སྙིང་ཤ་དགའ་བྲོད་ཀྱིས་འཚོས་ནས་ལས་ལ་
ཞུགས་མཁན་ཚོ་ས་གང་དུ་ཕྱིན་ཀྱང་ལས་ཀའི་བསྐལ་པ་བརྒྱ་སྟོང་ལ་རང་བཞིན་གྱིས་འཕྲད་
ངེས།
ལས་གང་ཞིག་རྩོམ་སྐབས་དེར། དོན་རབ་འགྲུབ་པའི་མཛེས་མ་བཀྲ་ཤིས་མ་དང་དོན་
མི་འགྲུབ་པའི་སྣ་ནག་མ་གཉིས་འབྲལ་མེད་དུ་འགྲོགས་ཡོད་སྟབས། འཚོ་བ་དང་བྱ་བའི་ཁྲོད་
དམ། ཤེས་བཞིན་དང་ཤེས་བཞིན་མ་ཡིན་པ་གང་གི་སྐབས་སུའང་། དགའ་བྲོད་ཀྱི་སྙིང་ཤ་
བདག་གིར་བྱེད་པའི་སྐྱེ་བོ་རྣམས་ལ། དོན་རབ་འགྲུབ་པའི་མཛེས་མ་བཀྲ་ཤིས་མས་ཆགས་
ཞེན་འདོད་པའི་མཆོར་སྒེག་ལུས་ཀྱིས་མི་ཁོག་པར་བསྟན་འོང་ལ། སྐྱོ་ངལ་ཞུམ་ཅན་གྱི་སྐྱེ་
བོ་རྣམས་ལ་དགའ་བ་རྩ་ནས་ཉམས་པས་ཉེ་བར་བཏུད་པ་འགའ་ཡང་མེད་དོ། །དེ་དང་ལྡོག་
པར་གྱུར་པ་ནི། དོན་མི་འགྲུབ་པའི་སྣ་ནག་མ་དེ་སྐྱོ་ངལ་ཞུམ་ཅན་གྱི་སྐྱེ་བོ་དག་ལ་ཆགས་
ཞེན་འཁྲིལ་བག་གཏིང་ནས་རྒྱས་ཡོད་ཕྱིར། ཉིན་མཚན་དུས་དྲུག་ལ་སྐྱེ་བོ་དེ་ཚོར་ལུས་གྲིབ་
བཞིན་འབྲལ་མེད་དུ་འགྲོགས་ཡོང་།
བྱ་བ་གང་ཞིག་བྱེད་ཀྱང་། འཇིག་རྟེན་ན་བསམ་དོན་གྲུབ་པའི་དམ་པ་མང་དུ་ཡོད་པ་
དག་གི་དཀའ་བའི་སྤྱོད་ཚུལ་རང་གི་མིག་རྟེན་དུ་བཟུང་། མན་ངག་གང་ཡོད་བསླབ་པའི་རྟེན་
དུ་བྱས། དགའ་བྲོད་ཀྱི་སྙིང་སྟོབས་ཆེན་པོས་རང་ཉིད་ཀྱིས་རྩོམ་པར་འདོད་པའི་ལས་གང་
དེར་མཐར་འདེད་ཞེ་བཅད་དྲག་པོའི་བརྩོན་པ་བསྐྱེད་ནུས་ན། ཁྱོད་ཀྱང་དམ་པ་གོང་མ་དག་
དང་མཚུངས་པར་མི་ཐེག་ཐེག་པར་འཁུར། མི་སྲིད་སྲིད་པར་བསྒྱུར་ནུས་པའི་བློ་བསྲལ་སྡུག་
བཟོད་ཅན་གྱི་དམ་པར་གནས་འགྱུར་འབྱུང་ལ་ཐེ་ཚོམ་མེད།
དོན་ཆེན་འགྲུབ་པའི་གནས་སྐབས་རང་ལོ་ཉེར་ལྔ་ནས་དྲུག་ཅུ་རེ་ལྔའི་བར་ཡིན་པའི་
དབང་དུ་བཏང་ན། སྐྱེ་བོ་རེ་རེར་ཆུ་ཚོད་འབུམ་ཐེར་གཅིག་གི་ལས་ཀ་བྱ་ལོངས་དང་དོན་
དག་སྒྲུབ་ལོངས་ཡོད། སོམས་དང་། དུས་ཡུན་འདི་འགའི་ནང་དུ། ཅི་ཙམ་ཞིག་ལ་ཁྱོད་ལ་
དགའ་བྲོད་ཀྱི་སེམས་པ་སྐྱེ་ཞིང་སྙིང་རྩལ་རྒྱས་མྱོང་ལ། ཅི་ཙམ་ཞིག་ལ་སེམས་པ་སྐྱོ་ངལ་ཞུམ་
ཅན་དུ་བཏང་ནས་དོན་མ་གྲུབ་པར་གནས་པ་ཡིན།
སྐྱེ་བོ་སུ་ཞིག་ཡིན་ཀྱང་། རང་གི་སྐྱེ་བ་སྐྱོ་ངལ་ཞུམ་ཅན་དུ་མི་གཏང་བར་དགའ་བྲོད་ཀྱི་
ཁོ་ལག་ཕྱོགས་མཚམས་མེད་པར་བརྐྱང་དགོས། ཁ་ཅིག་ལ་མཚོན་ན། གདོད་ནས་དགའ་བྲོད་
ཀྱི་སེམས་པ་རང་དབང་དུ་བྱས་ཏེ། དེ་ཉིད་མཐུ་སྟོབས་ནུས་རྩལ་གྱི་འབྱུང་གནས་སུ་བསྒྱུར་
བར་གོམས་ཡོད་ཀྱང་། སྐོར་ཞིག་ལ་མཚོན་ན། དེ་ཉིད་ཆག་མེད་ཀྱི་སྦྱང་བརྩོན་ལ་བརྟེན་ནས་
མངོན་དུ་བྱེད་དགོས་ནའང་། དོན་རབ་འགྲུབ་པའི་ལམ་དུ་དེ་བཞིན་ངང་གིས་ཞུགས་པར་
འགྱུར་རོ།།
ནང་གི་འདོད་པ་རེ་བའི་མེ་རྟ་ཡིན།
ཉིག་ཡོག་གི་གསར་བུ་ཞིག་གིས་ལོ་བཅུ་གཉིས་སྟེང་ནས་གཞུང་ལས་ཁང་ཞིག་གི་
ཞབས་ཞུའི་ལས་ཀ་བསྒྲུབས། གཟའ་འཁོར་རེ་ལ་ཨ་སྒོར་གསུམ་གྱི་གླ་ཕོགས་མ་གཏོགས་མེད་
ནའང་། དེ་ལ་བརྟེན་ནས་ཕ་མ་གཉིས་ལ་རོགས་བྱས་ཏེ་ཁྱིམ་ཚང་གང་པོའི་ཁ་གསོ་ཐབས་
བྱས།
རྗེས་སུ། གསར་བུ་འདི་གློག་ཤུགས་སྤྱི་གཉེར་ཁང་གི་རྐང་བདག་པར་གྱུར། ཨ་མེ་རི་
ཁའི་མི་ས་ཡ་གཅིག་ལྷག་གི་ལས་ཀ་ཁོང་གི་ཞལ་འདེབས་ལས་བྱུང་ལ། ཁོང་གིས་ད་དུང་མ་
དངུལ་འཇོག་མཁན་མི་འབུམ་གཉིས་དང་ཁྲི་ལྔ་ལ་སྤོགས་ཆེན་ཐོབ་ཏུ་བཅུག གསར་བུ་འདི་
ཀུན་ལ་རྒྱུས་མངའ་ཡོད་པའི་ཁྱ་འར་ཟི་འེ་ཝེལ་སན་རེད།
སྐུ་ཞབས་ཁོང་གིས་ནམ་རྒྱུན་གདོང་ལ་འཛུམ་གྱིས་ཁེངས་ཏེ། "འཁོར་བའི་སྐྱེ་བོ་རེ་རེ་
ལ་སེམས་ཀྱི་འདོད་པ་ཆེན་པོ་ཡོད་མོད། འདོད་པ་དོན་ཐོག་ཏུ་ཡོང་ཐུབ་མཁན་ཉུང་ཉུང་ལས་
མེད། རྒྱུ་མཚན་ནི་ཁོ་ཚོའི་འདོད་པ་གང་དེ་ཤུགས་མི་དྲག་པའི་རྐྱེན་གྱིས་ཏེ། ཁ་བསྒྱུར་ནས་
བཤད་ན། འདོད་པ་དེ་སེམས་ཀྱིས་མ་ཁོག་པར་ལུས་ངག་ཏུ་ཤར་བའི་ཚད་དུ་འཕེལ་མེད་
པའི་ཕྱིར་རོ"ཞེས་གསུང་བཞིན་པ་ཐོས་ཤིང་མཐོང་དུ་ཡོད།
ཁོ་བོས་ཉེ་སྔོན་ཉིག་ཡོག་སློབ་ཆེན་གྱིས་པར་དུ་བསྐྲུན་པའི་དེབ་ཆུང་ཞིག་བཀླགས་
མྱོང་། དེབ་ཆུང་དེས། རྒྱུ་མཚན་མེད་པར་སྐྱོ་ཞུམ་བག་འཁུམས་ཀྱི་ངང་ལ་ལྷུང་བའི་ན་གཞོན་
ཞིག་ལ་ཆེད་དུ་དམིགས་ཏེ། ཚོང་ལས་ལ་ཞུགས་པར་མཐུན་རྐྱེན་གང་དག་འཛོམ་དགོས་སྐོར་
ཞིབ་ཏུ་བསྟན་འདུག བསམ་དོན་ལེགས་པར་འགྲུབ་འདོད་ཀྱི་ན་གཞོན་རྣམས་ལ་དེབ་ཆུང་
འདི་ཉིད་ལམ་གྱི་མན་ངག་གནད་དུ་སྟོན་པའི་གསུང་གི་དང་པོར་སྣང་། དེའི་ནང་དུ་ཕྱི་ནང་
གི་མཐུན་རྐྱེན་གང་དག་འཛོམ་དགོས་སྐོར་དང་ལས་གང་དག་ལ་འཇུག་རུང་ཚུལ། ཇི་ལྟར་
འཇུག་ཚུལ་རྣམས་ཁ་གསལ་གོ་བདེའི་ལམ་ནས་བསྟན་ཡོད།
དེ་དག་ལས་ངེས་པར་དུ་ཚང་དགོས་པའི་མི་གཞི་ལ། སྐྱེ་བོ་གཞན་དང་བསྟུན་ནུས་ཀྱི་
བློ་གཤོགས་དང་ཞེ་བསྐྱེད། འགན་ཁུར་དུ་འཁྱེར་བའི་བློ་བཅད། བློ་དང་རིག་པའི་རྫི་གསང་
ལ་སོགས་འདུག
གོང་གི་མི་གཞིའི་མངོན་ཆ་འདི་ཐམས་ཅད་ཀྱི་ཞབས་ཟུང་དགའ་བྲོད་ཀྱི་སེམས་པས་
བཏེགས་ཡོད་པ་སྨོས་ཅི་དགོས་ཀྱང་། མ་གཟབ་ན་དེ་དག་སྐྱོ་མཐའ་ལ་ལྷུང་ཉེན་ཆེ། བདག་
ཚོང་དཔོན་དག་ལ་འཕྲད་སྐབས་ཁོ་ཚོས་རྒྱུན་དུ། "ལས་ཚན་པ་དག་ལ་གླ་ཕོགས་དམར་མོ་
སྤྲོད་ཀྱིན་ཡོད་ནའང་། ཁོ་ཚོས་རང་ཁུར་དུ་བབ་པའི་སྡེ་ཚན་ལ་འགན་མི་འཁུར་ལ། ལས་
ཚན་པ་འགའ་རེ་གསོ་སྦྱོང་ལ་གཏན་ནས་མི་ཞུགས”ལྟ་བུའི་གཏམ་གླེང་ཡོང་། གནས་ཚུལ་
འདི་རིགས་གཞུང་ལས་ཁང་རེ་རེ་ན་ཉིན་ལྟར་འབྱུང་གིན་ཡོད་དེ། ཤེས་ན་མིག་མདུན་དུ་
བསྐྱལ་ཡོང་བའི་གླགས་སྐབས་འདི་དག་གིས། དེ་ལས་ལེགས་པའི་གླགས་སྐབས་གང་ལེགས་
རང་ལག་ཏུ་འཐོབ་ལ་མཐུན་རྐྱེན་སྒྲུབ་བཞིན་ཡོད་དོ། །
ལས་རིགས་གང་དང་གང་ལ་བརྟག་ཅིང་དཔྱད་པ་ནི་ལས་ཀ་ལ་བཅངས་པའི་དགའ་
བྲོད་ཀྱི་སེམས་པའི་མཚོན་ཚུལ་ལོ། །
སྐྱེ་བོ་སོ་སོའི་སེམས་ཁོང་ན། དགའ་བྲོད་ཀྱི་རྣམ་འགྱུར་བཟུང་ནས་ལས་གང་ལ་ཧུར་
གྱིས་འཇུག་པའི་དམ་བཅའ་རྡོ་ལ་རི་མོ་བྲིས་བཞིན་བརྟན་པ་གཞིར་བྱས། དོན་རབ་འགྲུབ་
པའི་ལམ་དུ་འདེད་པའི་སེམས་ཤུགས་དེ་མི་མངོན་པར་གནས་ཡོད། གལ་སྲིད་སེམས་ཤུགས་
དེ་མེད་པར་སེམས་པ་སྐྱོ་ངལ་གྱིས་བཟུང་བཞིན་ལས་གང་དེར་ཞུགས་པ་ཡིན་ན།དེ་ཉིད་ཟོག་
ཟོལ་དང་མགོ་སྐོར་ཙམ་དུ་མ་ཟད། ཐ་ན་གཡོ་དང་རྫུན་གྱི་དབང་དུའང་ཚུད་འགྲོ། དེ་ལྟ་བུའི་
སེམས་ཤུགས་དེ་ལ་འདོད་པའི་སེམས་བྱུང་ཞེས་བྱའོ། །
ལེགས་ན་དལ་འབྱོར་ནོར་བུའི་གླིང་དུ་བགྲོད་པའི་སྐྱ་བ་ནང་གི་འདོད་པ་དེ་རང་ཡིན་
ལ། ཉེས་ན་བྱ་མང་བྱུར་གྱི་སྣ་འདྲེན་ཡང་དེ་བཞིན་ནང་གི་འདོད་པ་ཉིད་དོ། །བསམ་དོན་
གྲུབ་ལུགས་ཀྱི་གཏམ་རྒྱུད་དག་ལས་འབྱུང་བའི་མི་སྣ་གཙོ་བོ་དག་ལ་མཚོན་ན། ནང་གི་
འདོད་པས་མ་བསྐུལ་བར་རང་ཤུགས་ཀྱིས་འབྲས་བུའི་རྒྱལ་ས་སྙེག་མཁན་ཞིག་འཇིག་རྟེན་
ན་བཙལ་དུ་མེད་དོ། །
དམིགས་པའི་སྒྲོན་མེ་འབྲས་བུའི་ལམ་སྟོན་ཡིན།
དོན་ཡོངས་གྲུབ་ཅེས་པ་རང་སྟེང་གི་མཐུ་སྟོབས་ནུས་རྩལ་རྡུལ་དུ་སྤྲུགས་ཏེ་འཐོབ་
འདོད་ཀྱི་དམིགས་རྩེ་དེ་ཉིད་མངོན་དུ་བྱས་པ་ལ་ཟེར། དོན་ཡོངས་གྲུབ་ཀྱི་རིན་ཐང་གང་དེ།
མཇུག་གི་འབྲས་བུ་ཁོ་ནའི་སྟེང་ན་ཡོད་པ་ཞིག་མ་ཡིན་པར་རྒྱུན་དུ་དེ་ལ་བརྩོན་པའི་འདུ་
བྱེད་ཀྱི་སྟེང་ནའང་ཡོད་དོ། །
དེ་ཡང་དོན་རབ་གྲུབ་ལ་བརྩོན་སྐབས། ཁྱོད་ཀྱིས་ཁུར་བརྩོན་གྱི་བདེ་སྡུག་གང་མང་
མྱངས་ཏེ་ཐེག་པར་དཀའ་བའི་ལས་གང་དག་ཁུར་དུ་བཟོད་པར་བྱས། རང་ཉིད་ཀྱི་དམིགས་
རྩེ་མངོན་དུ་བྱ་ལ་དཀའ་བ་བརྒྱ་ཕྲག་སྤྱོད་ཐུབ་ན། ཁྱོད་རང་བསམ་དོན་འགྲུབ་པའི་སྐྱེས་བུར་
འགྱུར་བ་ཐེ་ཚོམ་མེད།
བསམ་དོན་གྲུབ་པའི་སྐྱེས་བུ་འགའ་རེའི་དོན་གྲུབ་ཚུལ་ལ་བརྟགས་ན། དོན་ཡོངས་སུ་
མ་གྲུབ་སྔོན་ལ། ཁོ་ཚོར་རང་རང་གི་དམིགས་རྩེ་གསལ་ལེ་བ་རེ་ཡོད་པ་ཤེས་ཐུབ། དོན་འགྲུབ་
པའི་རྩ་བ་ནང་སེམས་ཀྱི་འདོད་པ་ལ་ཐུག་ཡོད་གཤིས། བརྩོན་པའི་དམིགས་རྩེ་ཇི་ལྟར་མཐོ་
ན་ཤེས་རྒྱ་འཁོས་སྟོབས་ཀྱང་དེ་ལྟར་རྒྱས་ཐུབ། ཁ་ཞེ་གཉིས་མེད་ཀྱིས་རང་གི་དམིགས་རྩེ་ལ
བརྩོན་ནུས་པའི་སྐྱེ་བོ་དག་ལ་འཇིག་རྟེན་གྱི་ལམ་ཐམས་ཅད་དབང་བར་འགྱུར།
དོན་ཡོངས་སུ་འགྲུབ་འདོད་ཀྱི་སྐྱེ་བོ་རྣམས་ཀྱིས་རང་གི་དམིགས་རྩེ་གང་ཡིན་ཅིས་
ཀྱང་སྔོན་ལ་གསལ་ཐག་གཅོད་དགོས། དམིགས་རྩེ་ལ་བརྩོན་ཚུལ་གང་དེ་འཁྲིས་འཛིན་གྱི་ངོ་
བོར་འགྱུར་སྐབས། རང་ངོས་ཀྱི་འདུ་བྱེད་མཐའ་དག་གིས་ཁྱོད་རང་དམིགས་རྩེ་དེའི་རྗེས་སུ་
འཁྲིད་འགྲོ། དེའི་ཕྱིར། དམིགས་རྩེ་གང་དེ་སྟོབས་ཀྱི་ངོ་བོར་འགྱུར་ཐུབ་ན། ཁུར་བརྩོན་གྱི་
དོན་ཡོངས་སུ་འགྲུབ་ཐུབ།
སྔོན་དང་ད་ལྟའི་གནས་སྐབས་གང་ལ་མཚོན་ནའང་། བྱས་པ་གཟེངས་སུ་མཐོ་བའི་
སྐྱེས་བུ་སུ་ཡིན་ཀྱང་། གསལ་ཐག་ཆོད་ཅིང་གཡོ་སྒུལ་མེད་པའི་དམིགས་རྩེ་མེད་མཁན་
གཅིག་ཀྱང་མེད། དབྱིན་ཇིའི་དབུ་བཞུགས་བློན་ཆེན་བྷན་ཇམ་མེན་རྡི་ཟི་རད་ལི་སྔོན་ཆད་
དེ་འདྲ་འཁྱོངས་མེད་པའི་རྩོམ་པ་པོ་ཞིག་རེད། བརྩམས་ཆོས་དུ་མ་པར་དུ་བསྐྲུན་ནའང་
གཞན་ལ་བག་ཆགས་གཅིག་ཀྱང་འཇོག་མ་ཐུབ། རྗེས་ནས་ཁོང་སྲིད་ལ་ཞུགས་ཏེ་དབྱིན་
ཇིའི་དབུ་བཞུགས་བློན་ཆེན་དུ་འདུག་རྒྱུའི་ཐུགས་ཐག་བཅད། འགལ་རྐྱེན་བར་ཆད་ཐམས་
ཅད་སེལ་ནས་གྲོས་ཚོགས་ཀྱི་སྤྱི་འཐུས་དང་ཁྲིམས་ཁང་གི་ཞལ་ལྕེ་པ་སོགས་ཀྱི་ལས་འཁུར་
གནང་མཐར། 1986ལོར་རང་གི་དམིགས་རྩེ་མངོན་དུ་བྱས་ཏེ་དབྱིན་ཇིའི་དབུ་བཞུགས་སྲིད་
བློན་གྱི་ཁྲི་ལ་ཞབས་སེན་བཀོད། རང་ཉིད་ཀྱི་དོན་ཡོངས་སུ་གྲུབ་ཚུལ་ལ་གཏམ་བཤད་གནང་
དུས། ཁོང་གིས། “བསམ་དོན་འགྲུབ་པའི་ཟབ་རྒུའི་མན་ངག་ལ་དམིགས་པའི་རྒྱུན་བར་མ་
ཆད་པར་བསྐྱང་རྒྱུ་ལས་ལྷག་པ་མེད”གསུངས།
སྐྱེ་བོ་སུ་ཞིག་ལ་མཚོན་ནའང་། གསལ་ཐག་ཆོད་ཅིང་བརྟན་པ་མི་འགྱུར་བའི་དམིགས་
རྩེ་གང་དེ་དོན་ཡོངས་སུ་འགྲུབ་པ་དང་མི་ཚེ་དོན་ལྡན་དུ་བྱ་བའི་ཉེར་བསྡོགས་སུ་གྱུར་ཡོད་དེ།
བརྟན་པ་མི་འགྱུར་བའི་དམིགས་རྩེས། བགེགས་དང་བར་ཆད་ལ་འཕྲད་སྐབས། སྐྱེ་བོ་གང་
དེ་འཇིགས་མེད་རྟུལ་ཕོད་ཅན་དུ་གཏང་ནུས་ལ། དོན་རབ་འགྲུབ་པའི་གོ་སྐབས་གང་ཡོད་
རང་ལ་དབང་བར་བྱེད་ཅིང་། ཡིད་ལ་གང་འདོད་པའི་ཆོས་མཐའ་དག་མངོན་དུ་བྱེད་ནུས་
ལ། ཁྱད་པར་དུ་དཀའ་བའི་འཇིངས་སུ་ལྷུང་བའི་སྐྱེ་བོ་དག་ལ་བརྩོན་པའི་ངར་བླུད་ནས་རང་
རྒྱུད་ལ་ས་བོན་གྱི་ཚུལ་དུ་གནས་པའི་མཐུ་སྟོབས་ནུས་རྩལ་མཐའ་དག་མངོན་གྱུར་དུ་གཏང་
ཐུབ་པའི་ཕྱིར་རོ།།
དམིགས་རྩེ་ནི་བསམ་དོན་འགྲུབ་པའི་ཉེར་བསྡོགས་སོ། །གལ་སྲིད་ཁྱོད་ལ་དམིགས་རྩེ་
གསལ་ལེ་བ་ཞིག་མེད་ཚེ། བྱ་བ་གང་དེ་སྐབས་ཐོབ་དབྱིབས་བལྟས་ཀྱི་ངང་ལ་རྩོམ་རྒྱུ་ལས་
ཐབས་གཞན་མེད་ལ། ཉེས་ན་འགྱུར་མེད་རྟག་བརྟན་ཐེར་ཟུག་ཏུ་སྡོད་རྒྱུ་ལས་ཡར་བསྐྱེད་
ཡོང་རེ་རྩ་བ་ནས་མེད། དམིགས་རྩེ་གསལ་པོས་ཁྱོད་རང་ཁུར་བརྩོན་མཐར་འདེད་ཞེ་བསྐྱེད་
ཀྱི་ལམ་དུ་འཇུག་པར་མ་ཟད། དམིགས་རྩེ་དེ་ཉིད་མངོན་དུ་བྱ་ལ་དགོས་ངེས་ཀྱི་མཐུན་རྐྱེན་
ཡང་ལེགས་པར་བསྐྲུན་ནུས།
ཨ་རིའི་སྲིད་འཛིན་ལིན་ཁིན་གྱི་མགོ་ལ་བབ་པའི་དཀའ་སྡུག་དེ་དག་ང་ཚོའི་མགོ་ཐོག་
ཏུའང་ལྷུང་སྲིད། ཁོང་གིས་དཀའ་སྡུག་ལ་མགོ་མ་སྒུར། དཀའ་སྡུག་གི་མདུན་ནས་ཕྱིར་ལྡོག་
པ་མེད་པར་བསྲལ་ལེན་གྱི་སྦྱོར་བ་མཐའ་གཅིག་ཏུ་བརྩམས་པས། མཐའ་མཇུག་གི་བསམ་
དོན་དེ་ཡོངས་སུ་གྲུབ་སོང་བ་ལྟ་བུ་རེད།
འུ་ཅག་གིས་ཀྱང་དེ་ལུགས་ཐུགས་ལ་ངེས་པར་བྱས་ཏེ། ཡར་བསྐྱེད་ཀྱི་ལམ་ཁ་དག་ནས་
ཡང་དག་དམིགས་པའི་སྒྲོན་མེ་མཐོ་རུ་བཏེགས། འཁྲུལ་ཟད་རིག་པའི་སྐྱ་བས་སྐྱེ་བའི་གྲུ་
རྫིངས་མ་ནོར་དོན་ཆེན་སྙིང་པོའི་གཞུང་དུ་ཕུལ་དང་། འབྲས་བུའི་རྒྱལ་ས་སྙེག་པའི་ལམ་སྣ་
ངང་གིས་ཟིན་པར་འགྱུར་རོ། །
ལག་ལེན་གསེར་གྱི་ཐིགས་པས་དོན་ཆེན་འགྲུབ།
བསམ་དོན་རབ་ཏུ་འགྲུབ་འདོད་ཀྱི་སྐྱེ་བོའི་གྲས་ན། དེ་ཕྱོགས་ཀྱི་བཀའ་གདམས་མན་
ངག་རིན་ཆེན་གང་དེ་འབོགས་མི་འདོད་མཁན་སུ་ཞིག་ཡོད། མན་ངག་དེ་ཡིག་འབྲུ་གཉིས་
སུ་བསྡུས་ན་ཕྱག་ལེན་ཞེས་པ་འདིའོ། །ང་ཚོས་རྒྱུན་དུ་རང་རྒྱུད་རང་གིས་བསྐུལ་དུས། "དེ་མ་
ཐག་ལག་ལེན་དུ་གདབ"ཅེས་པའི་དམ་བཅའ་འདི་ཉིད་ནང་གི་འདུ་ཤེས་ནས་ཕྱི་ལུས་ངག་
གི་འདུ་བྱེད་ལ་ཉེ་བར་བསྒྱུར་ཏེ་མདའ་ཉེ་འབེན་འགྱངས་མེད་པར་དེ་མ་ཉིད་དུ་ཕྱག་ལེན་ལ་
གདབ་དགོས།
"དེ་མ་ཐག་ལག་ལེན་ལ་གདབ”རྒྱུ་རང་རྒྱུད་བསྐུལ་བའི་དམ་བཅའ་ཡིན་གཤིས། ཡུལ་
དུས་གང་ནས་ཀྱང་དེ་ཉིད་རང་གི་གོམས་གཤིས་སུ་བསྒྱུར་དགོས་ལ། དོན་དག་གང་ལའང་དེ་
མ་ཐག་ཏུ་སྣང་བ་གཏད་དགོས། དེ་ལྟར་བྱ་ཐུབ་ན། གློ་བུར་བའི་དོན་རྐྱེན་གང་ཞིག་ལ་འཕྲད་
ཀྱང་། དེ་མ་ཐག་དེ་རྫི་གསང་རྣོ་བའི་རྣམ་དཔྱོད་ཀྱིས་མདུན་བསུ་ཐུབ་ལ། སྦྱོར་བའི་ཕྱག་ལེན་
ལ་བརྟེན་ནས་དོན་དེ་ཐག་གིས་ཀྱང་གཅོད་ཐུབ་བོ། །
འུ་ཅག་སང་གི་བྱ་བ་གནངས་སུ་བསྐྱུར་ལ་གོམས་སྟབས། ནམ་རྒྱུན་རང་གིས་བྱ་འདོད་
པའམ་བྱ་བར་ཁས་འཆེས་པའི་ལས་ཕྲ་རགས་ཅི་རིགས་ལ་དྲན་པ་ཉེ་བར་གཞག་མི་ཐུབ་
པའམ་ནར་འགྱངས་ཕྱི་བཤོལ་དུ་གཏོང་ལུགས་འདིས། རང་ལ་སྐུ་གྱོང་ཚད་མེད་བྱིན་ཏེ་
འགྱོད་པ་རྟས་མི་ཟིན་པ་སྐྱེས་སུ་འཇུག དོན་ལ་འདི་ལྟ་བུའི་གྱོང་ཁ་བཟློག་ལ་དཀའ་བ་ཅི་
ཡང་མེད་དེ། དཔེར་ན། གཞན་ལ་གློག་སྐད་ཅིག་གཏོང་དགོས་ཀྱང་ལེ་ལོ་ཕྱི་བཤོལ་གྱི་དབང་
དུ་སོང་ནས་བརྗེད་སོང་བ་ལྟ་བུར་ཆ་བཞག་ན། སྐབས་ཐོག་དེ་ལ་རང་གིས་རང་ལ་དྲན་
གསོས་ནས"དེ་མ་ཐག་ལག་ལེན་དུ་གདབ"པའི་དམ་བཅའ་དེ་སེམས་ཁོང་ནས་མ་བོར་བ་
ཡིན་ན། ནར་འགྱངས་མེད་པར་དེ་མ་ཐག་ཏུ་གློག་སྐད་དེ་བཏང་ཚར་བས། བསྒྲུབ་དགོས་ངེས་
ཀྱི་དོན་དག་གང་དེ་འགོར་འགྱངས་མེད་པར་སྒྲུབ་ཚར་ངེས་ཡིན་པ་ལྟ་བུ་རེད།
ང་ཚོས་རྒྱུན་དུ་དུས་བཅད་ལྟར་ཞོགས་པའི་ལངས་བརྡ་ཆུ་ཚོད་དྲུག་པའི་སྟེང་ལ་
བཞག་ཀྱང་། གཉིད་ཤིན་ཏུ་བྲོ་བས་ཆུ་ཚོད་འཁོར་ལོས་བརྡ་ཇི་ལྟར་བརྒྱབ་ནའང་། ལག་པ་
བསྲིངས་ནས་ལངས་བརྡའི་ཁ་བརྒྱབ། མགོ་ཉལ་ཆས་ཀྱིས་དཀྲིས་ནས་བསྐྱར་དུ་གཉིད་ལ་
ཡུར་ཐབས་བྱེད། དེ་ལྟར་བྱས་པས་ཡུན་གྱིས་ཞོགས་ཀར་དུས་བཅད་ལྟར་མལ་ལས་ལངས་མི་
ཐུབ་པའི་གོམས་གཤིས་ཆགས་ཏེ། རང་ཆུས་ཐམས་ཅད་རླུང་ལ་བསྐུར་འགྲོ། གལ་སྲིད"དེ་
མ་ཐག་ལག་ལེན་དུ་གདབ”རྒྱུའི་འདུ་ཤེས་དེ་སྦྱོར་བ་དངོས་ལ་བཏབ་ཡོད་ཚེ། བྱ་བ་གང་དེ་ལེ་
ལོ་ཕྱི་བཤོལ་གྱི་དབང་དུ་མི་བསྐྱུར་བར་ཡོངས་སུ་འགྲུབ་ཐུབ།
ཝེལ་ཟི་ནི་བརྩམས་ཆོས་ཀྱིས་ཕྱུག་པའི་རྩོམ་པ་པོ་ཞིག་རེད་ལ། བྱས་རབས་མིག་ལྟོས་
སུ་འཇོག་པའི་མན་ངག་ཐོད་དུ་ལེན་མཁན་ཞིག་ཀྱང་རེད། ཁོང་གིས་རྒྱུན་དུ་ཐོལ་བྱུང་གི་
སྤྲོས་པ་ཡིད་ཀྱི་མེ་ལོང་ལ་ཤར་སྐབས་རེ་ལ། དེ་མ་ཐག་རེག་ཟིན་དུ་བཏབ་ནས་འཆར་སྣང་
གཅིག་ཀྱང་ཡལ་དུ་མི་འཇུག ཡུལ་དུས་གང་དུ་ཕྱིན་ཀྱང་། ཁོང་གིས་ཕྱག་ལེན་འདིའི་རྒྱུན་
ཆད་མེད་དུ་བསྐྱངས། ཁོང་ཉིད་དེ་ལུགས་ལ་ཐུགས་འགྲོས་ཞེ་བསྐྱེད་ཆེ་བར་གྱུར་ཉིན་ནས་
བཟུང་། བྱ་བ་དེ་རིགས་བསམ་གཟས་ནས་དཀའ་ལས་རྒྱག་མི་དགོས་པར་དོན་ཆེན་ཚེགས་
ཆུང་གི་ངང་ལ་སྒྲུབ་ཐུབ་པར་གྱུར།
སྐྱེ་བོ་གང་མང་ཞིག་སང་གི་བྱ་བ་གནངས་སུ་བསྐྱལ་ལ་གོམས་ཡོད་པ་གདོན་མི་ཟ།
གོམས་ལོབས་འདིས། བྱ་བའི་རྗེས་མི་ཟིན་པ་སོགས་སོ་སོའི་འཚོ་ཚིས་ཇེ་ལེགས་ཇེ་རྒྱས་སུ་
གཏོང་བའི་ཐོབ་སྐལ་རྣམས་རྩ་བ་ནས་གཞོམ་འགྲོ། གཟིགས་དང་། ལོ་རྒྱུས་དེབ་ཐེར་དག་གི་
གདགས་སྲིབ་ན། སྐྱེ་བོ་ལ་ལ་ཕྱི་བཤོལ་གྱི་དབང་དུ་སོང་ནས་སྦྱོར་བ་རྩོམ་པའི་དུས་ཚོད་འཕྲོ་
བརླག་ཏུ་བཏང་བས། "འཁྲུག་འཛིང”རབ་དང་རིམ་པ་ཞིག་གི་གླགས་ཤོར་ནས་ཕས་ཀྱི་རྒོལ་
བས་རང་ཉིད་མི་མངོན་དབྱིངས་སུ་བསྐྲད་པའི་གནས་ཚུལ་ཡང་མང་པོ་མཐོང་དུ་ཡོད་དོ། །

ལེའུ་བཞི་པ།
སེམས་ཀྱི་དཔྱོད་ལུགས་མཚན་ཉིད་མཁན་པོར་ལྟོས།

འཚོ་བའི་ཟབ་རྒུའི་མན་ངག་ལ། གཟུར་གནས་དྲང་དཔྱོད་ཀྱི་
བརྟུལ་ཞུགས་ལ་སྤྱོད་ཅིང་རང་གི་འཚོ་སེམས་གང་དེ་གདེང་ཡོད་དུ
བྱ་བ་ལས་གཞན་པའི་མན་ངག་ཟབ་ཟབ་ཅིག་སུ་ལའང་མེད་ཕྱིར། རང་
གི་འཚོ་བའི་མངའ་ཐང་ལོངས་སྤྱོད་རྒྱས་འདོད་ཀྱི་གང་ཟག་དག་གིས།
ཐོག་མར་རང་གི་སེམས་ཀྱི་གནས་སྟངས་ཀྱི་ཁ་གཞན་དུ་བསྒྱུར་དགོས་
ལ། དུས་དང་གནས་སྐབས་ཐམས་ཅད་དུ་རང་གིས་མི་འདོད་པའི་ལས་
དང་བྱ་བ་རྣམས་དང་དུ་མི་ལེན་པར། ཡིད་ལ་སྨོན་ཞིང་འཐོབ་པར་འདོད་
པའི་ལས་དེ་ལ་མཐའ་གཅིག་ཏུ་བརྩོན་འོས་སོ། །
དྲན་རྒྱུ་མ་མང་བློ་ཐག་དུམ་སེར་ཆོད།
གང་ཟག་ཅིག་གི་བློའི་དཔྱོད་ལུགས་དང་བྱ་བྱེད་ལས་སྟངས། རྟོག་པ་དང་ཡིད་དཔྱོད་
ལ་སོགས་པའི་བདག་རྐྱེན་གྱིས། རང་འབྲས་གང་ཟག་གང་དེའི་འདུ་བྱེད་ཀྱི་ལས་གང་རུང་
བསྐྱེད་ལ།འདུ་བྱེད་དེས་ཀྱང་རང་འབྲས་ཅི་རིགས་འབྱུང་ལ་དབང་བྱེད་དོ། །
འུ་ཅག་རྒྱུན་དུ་འཇིག་རྟེན་གྲགས་ཚོད་ཀྱི་རྗེས་སུ་འབྲངས་ནས་ལུས་ངག་གི་འདུ་བྱེད་
གང་རུང་རྩོམ་ལ་གོམས་ཏེ། དེ་ཉིད་སྐྱེ་བོ་རྣམས་ཀྱི་ཁམས་དང་མོས་པ། བག་ལ་ཉལ་གྱི་རིམ་
པ་རྣམས་མ་ཟད། ལྟ་བ་དང་བསམ་བློ་རྒྱ་ཆེན་པོ་དག་ཀྱང་འཆིང་རྒྱ་དང་མ་བྲལ་བར་ལྟར་
སྣང་འཕྲལ་རྐྱེན་གྱི་དབང་དུ་ཚུད་པའི་རྟགས་ཤིག་གོ །དོན་ལ་འུ་ཅག་གིས་རང་ཉིད་ཀྱིས་
བརྩམ་པར་འདོད་པའི་ལས་དེ་ཁོ་ན་རྩོམ་པ་ཉིད་དེ།དེ་ཡང་རང་གི་བློ་དཔྱོད་ཀྱིས་བསྐྱེད་པའི་
འདུ་བྱེད་དོ། །འདི་ནས་བདག་གིས་ཀློག་མཁན་རྣམས་ལ་སྔོན་རབས་སུ་བྱུང་བའི་གཏམ་ཞིག་
འཆད་པར་འདོད་དེ།
ཕྱི་རྩིས་ཀྱི31ལོ་ནི་ད་ལྟ་དང་ཡུལ་དུས་རང་བཞིན་གྱིས་བསྐལ་པར་གྱུར་པའི་སྔོན་གྱི་བྱུང་
རབས་ཤིག་གོ།
དུས་དེ་ལ་གཏན་ཚིགས་མཁན་པོ་ཞིག་ཡོད་པ་མཚོ་ཨུད་རྒྱེན ()འགྲམ་ལ་བཞུགས།
ཁོང་གིས་སྐབས་ཐོག་ལ་ཁར་ཐེད་རྒྱའེ() ལ་འགྲོ་རྒྱུ་ཐག་བཅད་པ་ན། གྲོགས་དག་གིས་དེ་
ལ་མི་འཐད་པའི་གཏམ་མང་དུ་སྨྲས་སོ།།
ཁོང་ནི་གཏན་ཚིགས་རིག་པའི་དགེ་རྒན་ཞིག་ལགས་ལ། ཡུན་རིང་གོམས་པའི་ཕྱག་ལས་
ཀྱི་དཔྱོད་སྟངས་དང་དེ་ལུགས་ཀྱི་བག་ཆགས་ཤིན་ཏུ་ཟབ་པས། ཐེངས་དེའི་རྒྱ་མཚོ་འགྲིམ་པའི་
འདུན་པ་ལ་ཅིའི་ཕྱིར་གཞན་གྱིས་དེ་ལྟར་འཐད་མིན་གྱི་ལྟ་ལུགས་སྣ་ཚོགས་བཏོན་པར་ཐུགས་
དགོངས་ཡང་དག་ཏུ་བཞེས། ཐུགས་བསམ་བཏང་རྗེས། འགྲོ་མི་རུང་བའི་གནས་ལུགས་གང་
དག་འགྲོ་འོས་པའི་གནས་ལུགས་ལ་བལྟས་པས་ཤིན་ཏུ་མང་བར་རྟོགས་ཏེ། དེ་དག་ནི་གྲུ་ནང་
དུ་མགོ་ཡུ་འཁོར་ངེས་པ་དང་གྲུ་ཆུང་དྲགས་པས་འཐོར་རླུང་གིས་རྟིང་འོག་བརྗེས་ནས་སྲོག་
ཀྱང་ཤོར་བར་ཉེན་ཆེ་བ། མཚོ་ཐོག་ན་དགྲ་ཇག་གི་རྒྱུ་འགྲུལ་རྒོད་པས་ལམ་ཁ་ནས་མཚོ་གྲུ་ཇག་
'་ཤོར་ན་ལག་གི་རྒྱུ་ནོར་ཙམ་དུ་མ་ཟད། རང་ཉིད་ཀྱང་བཟུང་སྟེ་རྒྱ་མཚོའི་ཕ་རོལ་ཏུ་འཁྱེར་
ནས་བྲན་དུ་འཚོང་ཉེན་ཆེ་བའི་གནས་ལུགས་རྣམས་སོ།།
ཕལ་མོ་ཆེ་དག་ལ་མཚོན་ན། སེམས་ཁྲལ་འདི་དག་སྙན་དུ་སོན་ཙ་ན། ཡུལ་སྐོར་གྱི་དོན་
དེར་བསྐྱར་དུ་ཐུགས་གཞིག་གནང་དགོས་དོན་ཡོད་ནའང་། ཁོང་གི་བློ་སྣ་གོང་གི་འཕྲལ་རྐྱེན་
དག་གིས་གཞན་དུ་བསྒྱུར་མ་ཐུབ་པར་བྱ་བ་དེ་མུ་མཐུད་ནས་རྩོམ་རྒྱུའི་བློ་ཐག་ལིངས་ཀྱིས་
བཅད་དོ།།
སེམས་འགྱུ་འདི་ལས་རྟོགས་ནུས་པ་ནི། རྒྱུན་ལུགས་ཀྱི་འཚོ་བ་སྐྱེལ་བའི་སྐྱེ་བོ་ཚོའི་
སེམས་དང་སེམས་བྱུང་དེ་རང་བཞིན་གནས་རིགས་ཀྱི་ངོ་བོ་ཅན་ཡིན་པས། དེའི་ཁྲོད་ན་ནམ་
ཡང་རྗེ་བོ་ལྟར་གནས་པའི་སེམས་བྱུང་གཅིག་ཀྱང་ཡོད་མི་སྲིད་ལ། ནམ་རྒྱུན་བྱ་བ་ཞིག་རྩོམ་
ལ་ཉེ་སྔོན་དེར། གཟོད་ཤེས་པ་རྣལ་དུ་ཕབ་ནས་རྗེས་དཔྱོད་དང་ཡིད་དཔྱོད་ཀྱི་རྣམ་རྟོག་སྤྲོ་
དགོས། དེ་ཡང་དོན་དག་འགའ་ཞིག་ལ་ཡིད་དཔྱོད་དང་རྗེས་དཔྱོད་ཀྱི་རྣམ་རྟོག་སྤྲོ་སྐབས།
དཀའ་སྣང་ངམ་འཇིགས་སྣང་ཞིག་རང་བཞིན་གྱིས་སྐྱེ་བར་འགྱུར་མོད། མགོ་བརྩམས་ཙ་ན་
གེགས་མེད་བདེ་ལེགས་ཀྱིས་འགྲུབ་ཐུབ་པ་དེ་བཞིན། གཏན་ཚིགས་མཁན་པོ་དེས་རང་གི་
ཤིན་ཏུ་བརྟན་པའི་བློ་སྟོབས་ལ་བརྟེན་ནས། སྤྲོ་དགའི་ཡུལ་སྐོར་དེ་མངོན་དུ་བྱས་པར་མ་ཟད།
བདེ་མོ་འཚམ་པོར་ཕྱིར་ཕེབས་ཐུབ་པར་གྱུར་པའི་གནས་ལུགས་དེའོ།།
འཁོར་བའི་འཆིང་རྒྱ་སྣ་ཚོགས་ཀྱིས་མི་ཚེ་ཅི་བྱ་གཏོལ་མེད་དུ་བཏང་སྐབས་མང་ཡང་།
སྙིང་སྟོབས་ཀྱི་གོ་ཆ་བཙན་ཞིང་བློ་གྲོས་ཀྱི་རྩ་བ་བརྟན་ན། འཕྲལ་རྐྱེན་གྱི་འཆིང་རྒྱས་ཁྱོད་ཀྱི་
བློ་རིག་གི་རང་དབང་དེ་ཐེ་ཚོམ་གྱི་མུན་དོང་དུ་འཕེན་ནུས་མེད་པར།གང་འདོད་པའི་དོན་དེ་
ལ་མཐར་འདེད་ཞེ་བསྐྱེད་ཀྱི་གུས་རྟག་སྦྱོར་བའི་བརྩོན་པ་རྩོམ་ནུས་པའི་རྒྱུ་བྱེད་པར་འགྱུར་
རོ།།
བློ་རིག་འཆིང་བའི་དོལ་ལ་མ་འཕེན་ཨང༌།
འཁོར་བ་ན་འཚོ་ཞིང་གཞེས་པའི་སྐྱེ་བོ་རེ་རེའི་སེམས་པ་གནས་གཅིག་ཏུ་སྡོད་ཐབས་
མེད་པར་རྟ་རྒོད་བཞིན་འཕྱོ་ཞིང་ལྡིང་། ང་ཚོས་རྒྱུན་དུ་ཅི་ཞིག་ལ་འདང་རྒྱག་གི་ཡོད་དམ།
རྒྱུན་དུ་གཞན་གྱི་སེམས་ལ་ཅི་ཞིག་དྲན་གྱིན་ཡོད་པར་སྣང་བ་གཏོད་རྒྱུ་ལ་བལྟས་པས། རང་
གི་སེམས་པ་རྨོངས་མ་རྨོངས་དང་འཁྲུལ་མ་འཁྲུལ། གསལ་མི་གསལ་སོགས་ལ་ལེགས་པར་
བརྟག་རྒྱུ་ཤིན་ཏུ་ནས་གལ་ཆེ་བར་སྣང་། དོན་ལ་སྐྱེ་བོ་ཐ་མལ་པའི་བསམ་བློ་མ་ཟད། རབ་
དང་མཆོག་གི་གོ་འཕང་ལ་གནས་པའི་བསམ་བློ་ཡིན་ཀྱང་། སྐྱོ་ཞུམ་གྱི་སྣང་བ་དང་ཕོ་ཚོད་
སོགས་ཀྱིས་མཚོན་པའི་ཉོན་མོངས་ཀྱི་འཆིང་རྒྱར་ཚུད་སྐབས་ཡོད་ལ། བྱ་ངན་སྤྱོད་ངན་དང་
ཉེ་སྐྱོར་ཕྱོགས་ལྷུང་གིས་ཁ་གཞན་དུ་བསྒྱུར་བའི་གནས་སྐབས་ཀྱང་འབྱུང་ངོ་། །
སྐྱེ་བོ་སུ་ཞིག་གཞན་གྱི་མིག་ལམ་དུ་མི་འགྲོ་བའི་སྤྱོད་པ་ལ་གོམས་ཡོད་པའི་སྐབས་དེར།
དོན་ལ་ཁོའི་སེམས་ཀྱི་ཕྱི་ནང་ཐམས་ཅད་མི་བསྲུན་ལོག་སྤྱོད་ཀྱི་བག་ཆགས་ངན་པས་དཀྲིས་
ཚར་བས། དེ་ལས་ཐར་བའི་བསྐལ་པ་ཤིན་ཏུ་ཕྲའོ། །གནས་ལུགས་འདི་བཞིན། སྐྱེ་བོ་རེ་རེ་
སུག་བཞི་སྒྲོག་གིས་དམ་པོར་བཅིངས་པའི་རྒོད་པོ་དང་གཉིས་སུ་མེད་ནའང་། སྒྲོག་ལས་ཐར་
ཏེ་རང་དབང་གི་བདེ་བ་ལ་བརྩོན་མི་འདོད་མཁན་འགའ་ཡང་མེད།
སེམས་ཅན་གླེན་ལྐུགས་རྣམས་སྒྲོག་ཏུ་ཚུད་པས་ཐར་བའི་རེ་བ་ཤིན་ཏུ་ཕྲ་ནའང་། སྨྲ་
ཤེས་དོན་གོའི་བདག་ཉིད་ཅན་གྱི་མི་རྣམས་ལ་ཕྱིའི་འཆིང་བ་ལས་ཐར་བྱེད་ནང་སེམས་ཀྱི་
མཐུ་སྟོབས་ནུས་རྩལ་དེ་རང་ཆས་སུ་གྲུབ་ཡོད་པས། བརྒྱ་ལ་དོལ་དུ་ལྷུང་ཡང་དེ་ལས་ཐར་
ནས་རང་དབང་གི་བདེ་བ་ལ་ལོངས་སྤྱོད་དབང་ཡོད་དོ། །
ཕ་རོལ་པོ་ལ་རང་གི་བསམ་བློ་ཤེས་སུ་འཇུག་འདོད་ན། ཁ་བརྡ་བྱེད་རྒྱུ་ཤིན་ཏུ་ནས་གལ་
ཆེ་སྟེ། ཁ་བརྡས་གོ་ལོག་ཐེབ་ཏུ་མི་འཇུག་པར་དྲན་འཆར་བརྗེ་རེས་ཀྱི་གླགས་ཡངས་པོར་
འབྱེད་ནུས།
ས་ཆ་ཞིག་ན་ལོ་དགུ་ལ་སོན་པའི་བྱིས་པ་ཞིག་ཡོད། དགོང་མོ་དེར་ཁོའི་ཁུ་བོ་ནང་དུ་
ཕེབས་བྱུང་། བྱིས་པ་དེའི་ཨ་ཕ་ཁྱིམ་དུ་མ་འབྱོར་སྔོན་ལ་ཁོ་གཉིས་ཀྱིས་ཁ་བརྡ་བྱས།
"རྫུན་ལབ་ཆེ་བའི་བྱིས་པ་ཚོར་ཁྱོད་དགའ་འམ།" ཁུ་བོས་བྱིས་པའི་ཕ་ལ་དྲིས།
"ང་དགའ་རྒྱུ་མེད། མ་མཐའ་ཡང་ངའི་བུ་འདིས་རྫུན་ལབ་མི་ཤེས། འདིའི་ཕྱོགས་ལ་ང་
དོགས་པ་ཟ་མི་དགོས།" ཨ་ཕ་དེས་ལན་བཏབ།
“རེད་དེ། སྐྱོ་བ་ལ་དེ་རིང་ཁོས་རྫུན་ལབ་སོང་། “ཁུ་བོས་སྨྲས།
“གཅེས་ལོ། དེ་རིང་ཁྱོད་ཀྱིས་ཁུ་བོར་རྫུན་ལབ་པ་ཡིན་ནམ།" ཨ་ཕ་ཁ་ཕར་འཁོར་ནས་
བུ་ལ་དྲིས།
"རྫུན་ཅི་ཡང་མ་ལབ། ཨ་ཕ། "བུས་ལན་བཏབ།
“ངས་ད་ལྟ་ཡིན་གཅིག་མིན་གཉིས་ལ་དོན་དག་འདི་གསལ་པོར་བྱེད་དགོས། ཁུ་བོས་
ཁྱོས་རྫུན་ལབ་སོང་ཟེར། ཁྱོད་ཀྱིས་མ་ལབ་ཟེར། ང་ལ་གོ་བཤད་གསལ་པོ་ཞིག་བྱོས།”ཨ་ཕས་
བུ་ལ་བཤད་ཚར་རྗེས་གདོང་ཁུ་བོར་གཏད་ནས་བསྡད།
"ལགས་སོ། །ངས་ཁོ་ལ་རྩེད་ཆས་དེ་འོག་རྩེག་ལ་ཞོག་ཅེས་བཤད་ཀྱང་། ཁོས་མར་མ་
བཞག་པར་ང་ལ་མར་བཞག་ཚར་ཟེར།”ཁུ་བོས་སྨྲས།
"བུ། ཁྱོད་ཀྱིས་ཁུ་བོས་བཤད་པ་ལྟར་རྩེད་ཆས་འོག་རྩེག་ལ་ཨེ་བཞག”ཕས་བུ་ལ་དྲིས།
"བཞག་པ་ཡིན། ཨ་ཕ།"བུས་ལན་བསྐྱོན།
བུ། ཁྱོད་ཀྱི་ཁུ་བོས་རྩེད་ཆས་འོག་རྩེག་ལ་བཞག་མ་སོང་ཟེར། ཁྱོད་ཀྱིས་ད་དུང་ཨུ་
ཚུགས་བརྒྱབ་ནས་བཞག་ཚར་ཟེར། ཁྱོད་ལ་བཤད་རྒྱུ་ཅི་ཡོད།"ཨ་ཕས་དྲིས།
"འདི་ནས་མར་ཐེམ་སྐས་བཞི་བརྩིས་ན་སྒེའུ་ཁུང་རེད། ཐེམ་སྐས་དང་པོ་ནས་ཞོལ་
མའི་བར་ལ་རིམ་པ་རྫོགས་མེད་པ་ཞིག་འདུག རྩེད་ཆས་སྒེའུ་ཁུང་གི་ར་སའི་སྟེང་དུ་བཞག་
པ་ཡིན་ལ། སྒེའུ་ཁུང་གནམ་གཅལ་དང་པང་གཅལ་གཉིས་ཀྱི་བར་ན་ཡོད་པས་འོག་རྩེག་མ་
ཡིན་ནམ། "བུས་གོ་བཤད་བྱས།
བལྟས་ཡོང་ན། ཁུ་ཚན་གཉིས་ཀྱི་རྩོད་གཞི"འོག་རྩེག"ལ་གོ་བ་ལེན་སྟངས་མི་འདྲ་བ་
བྱུང་བ་དེས་བྱས་པ་ཤེས་ཐུབ། ཚ་བོས་ཁུ་བོས་བཤད་པའི"འོག་རྩེག”ཅེས་པ་གང་ཞིག་ལ་སྟོན་
གྱིན་ཡོད་པ་ཧ་གོ་ཡོད་ན་ཁྲིགས་ཁྲིགས་མེད་ཀྱང་། ལེ་ལོ་ཆེ་བས་ཁང་པའི་ཐོག་རྩེག་སྟེང་མ་
ནས་འོག་མར་འགྲོ་མ་འདོད་པའི་རྐྱེན་གྱིས་དེ་ལྟར་ཁྲལ་མངོན་སླ་བཅོས་བྱས། ཆད་པ་གཅོད་
ཉེན་བྱུང་བ་ན་རྒྱུ་མཚན་བཙན་གྱིས་བསྒྲིགས་ནས་རང་ལ་དག་འབུད་བྱས་པ་དེའོ། །གཏམ་
རྒྱུད་དགོད་བྲོ་བ་འདི་འདྲ་འཁོར་བ་ན་མིག་གིས་མཐོང་ཞིང་ལག་པས་ཟིན་དུ་ཡོད་དོ། །
གཏམ་རྒྱུད་འདིས། གནད་དོན་གཅིག་ལ་འཕྲད་སྐབས། བསམ་བློའི་འཁོར་ཕྱོགས་མི་
འདྲ་བ་ལ་བརྟེན་ནས་ཕུགས་འབྲས་མི་འདྲ་བ་འབྱུང་ངེས་པ་དེ་བསྟན། དེ་ཡང་ཡིན་ཏེ།
བསམ་བློ་གང་ཞིག་ལ་འཁྲུལ་ཟད་ཞིབ་ཆ་མ་ཐོན་པར་ལུས་ངག་གི་བྱ་བ་བྱས་པ་ཡིན་ན། རང་
གི་བློ་རིག་འཆིང་བའི་དབང་དུ་ཚུད་ཡོད་པ་གདོན་མི་ཟ་བས། ཕུགས་འབྲས་ཀྱང་དེ་བཞིན་
འགལ་འཁྲུལ་ཉེས་ཚབས་ཅན་ལས་འབྱུང་མི་སྲིད་དོ། །
བདེ་སྡུག་ཅི་འབྱུང་སེམས་ཀྱིས་བྱས་པ་ཡིན།
འདི་སྐད་བདག་གིས་ཐོས་པ་དུས་གཅིག་ན། མི་ཞིག་གིས་རྒྱལ་ཁམས་སྐོར་སྐབས། བློ་
འདས་བརྗོད་བྲལ་གྱི་ངང་ལ་ལྷ་ཡུལ་དུ་སླེབས། དེ་ན་ཡིད་ལ་ཅི་འདོད་པའི་དོན་ཀུན་རང་
བཞིན་གྱིས་སྟོབ་པའི་དཔག་བསམ་གྱི་ཤིང་ཞིག་ཡོད་ལ། དེའི་འོག་ཏུ་བསྡད་པ་ཙམ་གྱིས་
འབྲས་བུ་དང་ལོ་མ་ལས་ཡིད་ལ་བསམ་པའི་ཟས་གོས་སོགས་དགོས་འདོད་ཅི་རིགས་རྩོལ་
མེད་དུ་བབས།
རྒྱལ་ཁམས་པ་དེ་ཁམས་དུབ་དྲགས་པས་ཤིང་དྲུང་དེར་གཉིད་དུ་ཡུར། གཉིད་སད་པ་
ན། གང་ནས་ཡོང་བ་མི་ཤེས་པའི་རོ་བརྒྱའི་བཟའ་བཅའ་ཉམས་དགའ་བ་མདུན་དུ་རྒྱ་ཆེར་
སྤུངས་འདུག་པ་མཐོང་།
ཁོ་ལྟོགས་རྔབ་ཀྱིས་གདུངས་པས། རྒྱགས་ཚད་ཅིག་ཟོས། ཟས་ཀྱིས་འགྲངས་པ་ན་ཡིད་
ལ། "བཟའ་བའི་ཁ་ལ་ད་དུང་བཏུང་བ་ཞིག་ཡོད་ན་དེ་ལས་ཀྱང་དགའ་བ་ལ”སྙམ་པའི་མོད་
ལ། ཆང་སྐྱེམས་གར་མོ་རྩ་ཆེན་གང་ཡོད་དེ་བཞིན་མདུན་དུ་ལྷགས། ཆང་དག་རྫོགས་པར་
བཏུང་རྗེས། "ཨ་ཙི། ང་ལ་ཅི་ཞིག་བྱུང་སོང་། འདི་རྨི་ལམ་ཡིན་ནམ། ཡང་ན་ལྷ་འདྲེའི་ཆོ་
འཕྲུལ་ཡིན”ཞེས་ཡིད་གཉིས་ཐེ་ཚོམ་གྱི་རྒྱ་རུ་ཚུད།
ཅང་མ་འགོར་བར་ཡི་དྭགས་མང་པོ་མདུན་དུ་ལྷགས། དེ་དག་ནི་གཟུགས་བྱད་མི་སྡུག་
པ། གདུག་རྩུབ་ཅན། འཇིགས་སུ་རུང་བ། མཐོང་ན་སྐྱུག་ལངས་པའི་རང་བཞིན་དུ་སྣང་བས།
ཁོ་དངངས་ཤིང་བྲེད་པར་གྱུར་ཏེ། ཇི་ལྟར། “ཨེ་མའོ། །འདི་དག་གིས་བདག་ད་ཐེངས་ཅིས་
ཀྱང་གསད་དོ། །"སྙམ་པའི་མོད་ལ། ཡི་དྭགས་ཚོགས་ཀྱིས་ཁོའི་ཡིད་ལ་བསམ་པ་དེ་ལྟར་ཁོ་
བསད་དོ།།
གང་འདི་གོ་ཟབ་དོན་ལྡན་གྱི་དཔེ་ཆོས་ཤིག་སྟེ། དོན་ནི་སྐྱེ་བོ་དག་གི་སེམས་ནི་དགོས་
འདོད་ཀུན་འབྱུང་གི་དཔག་བསམ་ཤིང་དང་འདྲ་བར་ཅི་འདོད་པའི་རེ་བ་མཐའ་དག་མངོན་
པར་འདུ་བྱེད་ནུས་པ་ཅན་ཡིན་པ་དེ་བསྟན་ནོ། །
འཇིག་རྟེན་སེམས་ཀྱིས་བྱས་ཏེ། ཁྱོད་ཀྱི་སེམས་པས་ཁྱོད་རང་མི་སྐྱིད་དམྱལ་བའི་ཡུལ་
དུ་འཕེན་ངེས་ལ། བདེ་སྐྱིད་ལྷ་ཡི་ཞིང་ཁམས་སུའང་འཁྲིད་ནུས། གནད་ཀྱི་དམ་པ་ནི་ཁྱོད་
རང་གང་དང་གང་ལ་འགྲོ་འདོད་པ་དེའོ། །དེའང་རང་གི་འདུན་མ་གཏན་ལེགས་དང་གཏན་
ཉེས་ཀྱི་སོ་མཚམས་མ་ནོར་བའི་སྒོ་ནས་མི་ཚེ་ལ་གདམ་ཀ་བྱེད་རྒྱུའི་གནད་དེར་ཐུག་སྟེ། སྐྱེ་
བ་འདིར་ཁྱོད་ལ་དབང་བྱར་གྱུར་པའི་དབང་ཆ་ཆེ་ཤོས་ནི་གདམ་ཀའི་དབང་ཆའོ། །
གལ་སྲིད་ཁྱོད་ཀྱིས་རང་གི་ནང་སེམས་ཀྱི་འཇིག་རྟེན་ལ་ཟབ་གསལ་དག་པའི་གོ་བ་
ཞིག་ལེན་འདོད་ན། ཕྱི་རོལ་ཡུལ་ནས་རང་ལ་མི་སྡུག་པ་དང་འཕྲད་པའི་སྡུག་བསྔལ་ཅི་
རིགས་བྱུང་ཡོང་དུས། ཁྱོད་རང་ཁྲོ་བར་འགྱུར་བའམ་སེམས་ཕམ་སྲིད་པས། སྐབས་དེ་ལ།
རང་གིས་རང་ལ་ལེགས་པར་དཔྱད་དེ། ནང་གི་དེ་ཉིད་འཕྲལ་རྐྱེན་གྱིས་གཞན་དུ་བསྒྱུར་ཡོད་
མེད་ལ་ཞིབ་ཏུ་བརྟག་དགོས།
གཞན་ད་དུང་ཁྱོད་ཀྱི་སེམས་ཁམས་དེ་རྐྱེན་གང་ཞིག་ལ་རྟེན་ཅིང་འབྲེལ་འབྱུང་དུ་
གནས་ཚུལ་དང་། སེམས་ཀྱི་འཁྱེར་སོ་གང་ཡིན་རྣམས་ཇི་བཞིན་རེག་ཟིན་དུ་བཀོད་ནས་
ཅུང་ཟད་འགོར་རྗེས། རང་ཉིད་ཤེས་རབ་རྒན་པོར་སྤྲུལ་ནས་ཡིག་རིགས་དེའི་ཁ་ཕྱེ་སྟེ། རང་
ཉིད་ཀྱི་ནང་གི་རྣམ་འགྱུར་རམ་སེམས་ཁམས་ལ་འགྱུར་ལྡོག་གསར་པ་འདྲ་བྱུང་ཡོད་མེད་ལ་
བརྟག་རྒྱུ་ཤིན་ཏུ་གལ་ཆེ།
མི་དང་མིའི་བར་གྱི་ཁྱད་པར་གཙོ་བོ་བློའི་དཔྱོད་སྟངས་ལ་ཐུག་ཡོད་ལ། དེ་ལྟ་བུའི་བློའི་
དཔྱོད་སྟངས་དེ་འུ་ཅག་ལ་ལུས་གྲིབ་བཞིན་འགྲོགས་ནས་ལོ་མང་པོ་ཕྱིན་ཡོད། གལ་སྲིད་ཁྱོད་
ཀྱིས་དོན་གྲུབ་རིག་པའི་ཁྲིད་ལེགས་པར་མནོས། གོ་ཆའི་བརྩོན་འགྲུས་རྩོམ་ཚུལ་ཕྱོགས་ཀྱི་
དཔེ་དེབ་མང་པོ་བཀླགས་ཀྱང་། བློའི་དཔྱོད་སྟངས་ལ་འགྱུར་བ་ཅི་ཡང་བྱུང་མེད་ན། སྔོན་དང་
ཁྱད་པར་ཅི་ཡང་མེད་ལ། གལ་སྲིད་ཁྱོད་ཀྱི་བློའི་དཔྱོད་སྟངས་ལ་འཕོ་འགྱུར་ཅི་རིགས་བྱུང་
ཡོད་ན། ཁྱོད་ཀྱི་བསམ་སྤྱོད་དང་བཅས་པར་འཕོ་འགྱུར་ཅི་རིགས་བྱུང་ཡོད་ངེས།
འུ་ཅག་གིས་རྒྱུན་དུ། ཕྱི་རོལ་ཡུལ་གྱི་བདེ་སྡུག་བཟང་ངན་བར་མའི་འགྱུར་བ་ཇི་སྙེད་
པ། དོན་ལ་ནང་སེམས་ཀྱི་རྣམ་རྟོག་ཕྱི་རུ་འཆར་ཚུལ་ཡིན་པར་བཤད་པ་ལྟར། གལ་སྲིད་ནང་
གི་དེ་ཉིད་ཕུན་ཚོགས་གྱ་ནོམ་དུ་གཏང་ཐུབ་ན། སྣོད་ཀྱི་འཇིག་རྟེན་འདི་ཉིད་སེམས་ཀྱི་རྗེས་
སུ་འབྲངས་ཏེ་ཕུན་ཚོགས་གྱ་ནོམ་དུ་འགྱུར་ཞིང་། ཡིད་ལ་བསམ་པའི་དོན་ཐམས་ཅད་ཀྱང་
དེ་བཞིན་ངང་གིས་འགྲུབ་པར་འགྱུར།
"འཇིག་རྟེན་སེམས་ཀྱིས་བསྐྱེད་པའོ"ཞེས་པའི་གསུང་འདིས། སྐྱེ་བོའི་སེམས་ཁམས་
ཀྱིས་མི་ཚེ་ལ་བཞག་པའི་བག་ཆགས་ཁ་སྒྱུར་ཅན་དེའི་བྱེད་ལས་གསལ་པོར་བསྟན། མི་ཉིད་
དཔྱོད་བཅས་ཀྱི་སྲོག་ལྡན་ཡིན་ལ། བློ་དཔྱོད་ཀྱི་མཐུ་སྟོབས་ནུས་རྩལ་ལ་བརྟེན་ནས་ཤེས་རབ་
རྒྱས་པའི་བདག་ཉིད་ཅན་ནོ། །ད་ལྟའི་བར་དུ། འདི་ལྟ་བུའི་ཤེས་རབ་ལ་དོ་བསྡོ་ནུས་པའི་སྲོག་
ལྡན་ཞིག་འཇིག་རྟེན་ན་ཡོད་པར་མ་གྱུར་ཏོ། །
དགའ་བྲོད་ཀྱི་བློ་དཔྱོད་ནི་སེམས་ཀྱི་འཛིན་སྟངས་ཤིག་སྟེ། དེས་སྐྱེ་བོ་རྣམས་བཟོད་
དཀའི་བྱ་ངན་དོན་ངན་དག་ལ་འཕྲད་སྐབས། ལེགས་ལམ་གང་ཆགས་ཀྱི་ལམ་ནས་དེ་ལས་
ཐར་བར་མཉན་པ་ལྟ་བུའི་རམ་ཟླ་བྱེད་ལ། ཅི་འདོད་པའི་དོན་གང་ཞིག་སྨིན་གྲུབ་ཡོང་ལ་
སྤོབས་པ་དང་དགའ་བ། ཡིད་ཆེས་ཀྱི་སྐྱེལ་མའམ་དཔའ་བོའི་ལམ་གྲོགས་བྱེད་ངེས་པས་ན།
ཕོ་སྐྱེས་པ་རྣམས་ལ་མཚོན་ན། དོན་གྱི་སྙིང་པོ་ཡང་དག་ཏུ་ལེན་པ་ལ་དེ་ཉིད་མེད་ཐབས་མེད།
དགའ་བྲོད་ཀྱི་བློ་དཔྱོད་ཀྱིས་སྡར་མ་ཝ་སྐྱེས་གང་ཞིག་དཔའ་བོ་སྟག་གི་སྙིང་ཅན་དུ་
བསྒྱུར་ནུས་ལ། སེམས་སྲབ་བློ་ཆུང་ཅན་དག་སྐྱོ་བཟོད་བློ་བསྲལ་ཅན་དུ་བསྒྱུར་ནུས་པར་མ་
ཟད། གཉོམ་ཆུང་སྐྱོ་ངལ་ཅན་དང་བློ་མཐའ་གཉིས་འཕྱང་ཅན་རྣམས་ཀྱང་དགའ་བྲོད་ཁུར་
བརྩོན་ཅན་དུ་བསྒྱུར་ནུས། ལུས་རྩལ་པ་ཞིག་ལ་ཆ་བཞག་ནའང་། འབྲས་བུའི་བརྒྱ་ཆའི་
བརྒྱད་ཅུ་དགའ་བྲོད་ཀྱི་བློ་དཔྱོད་ལ་བརྟེན་ནས་ལེན་དགོས་པར་བཤད།
"ཐག་བཅད་ངེས་ཆོད་ཀྱི་གཏམ"ལ་མགོ་མི་སྒུར་བར། དགའ་བྲོད་ཀྱི་བློ་དཔྱོད་ལ་བརྟེན་
ནས་རང་སྟེང་དུ་གྲུབ་པའི་སྙོམ་ལས་ཀྱི་ཉེར་འཚེའི་དགྲ་ངན་དེ་རིགས་ཅིས་ཀྱང་གནམ་དུ་
གཤེགས་སུ་འཇུག་དགོས་ལ། གཞན་གྱིས་གཉའ་མི་ཆག་པའི་སྦྱོར་བ་བརྩམས་ནས་བླངས་
པའི་དོན་གྱི་རྒྱལ་ཁ་ཆེན་པོ་དེ་ཚེགས་ཆུང་ངུའི་སྒོ་ནས་རང་ལ་འཐོབ་མི་ནུས་པའི་གནད་
དེའང་རྟོགས་དགོས། གལ་སྲིད"ཐག་བཅད་ངེས་ཆོད་ཀྱི་གཏམºལ་དགག་བྱ་བྱེད་འདོད་ན།
ཁྱོད་ཀྱིས་སྡར་མ་བྱབ་ཆུང་ངང་ཚུལ་དེ་ཅིས་ཀྱང་སྤང་དགོས།
འུ་ཅག་གིས་རང་གི་ཁོར་ཡུག་གི་འཇིག་རྟེན་འདིའི་ཁ་ཐད་ཀར་དཀྱུ་མི་ཐུབ་ཀྱང་། རང་
ཉིད་ཀྱི་བློའི་དཔྱོད་ལུགས་ལ་ཁ་བསྒྱུར་བ་བརྒྱུད་ནས་ཡུན་གྱིས་འཇིག་རྟེན་གྱི་ཁ་བསྒྱུར་བའི་
ཐབས་ལ་འབད་དགོས།
དེའི་ཕྱིར། སྐྱེ་བོ་རེ་རེས་ཡང་དང་བསྐྱར་གྱིས་དགའ་བྲོད་ཀྱི་བློ་དཔྱོད་ཉམས་སུ་ལེན་
དགོས་པར་མ་ཟད།དེ་ལ་བསླབ་པའི་སྦྱོར་བའང་མུ་འབྱམས་རྒྱུན་ཆགས་སུ་བརྩམ་དགོས་སོ།།
དྲང་པོའི་དཔྱོད་ལུགས་ཡར་འགྲོའི་བོགས་འདོན་ཡིན།
སྐྱེ་བོ་རེ་རེའི་སེམས་ཁམས་ན་ས་བོན་གྱི་ཚུལ་དུ་གནས་པའི་སྟོབས་ཤུགས་སྣ་ཚོགས་
གཞི་གྲུབ་པས། གལ་ཏེ་ཁྱོད་ཀྱིས་སྟོབས་ཤུགས་དེ་དག་མངོན་གྱུར་དུ་བཏང་ནས་རྒྱ་བསྐྱེད་
ཐུབ་ན། དེ་ཉིད་ཁྱོད་ཀྱི་འབྱོར་པ་དང་བྱ་བའི་གནས་བབ་ལ་ཡར་སྐྱེད་འབྱུང་བའི་ཆར་སྤྲིན་
དུ་འགྱུར་ལ། དེ་ལ་བརྟེན་ནས་འཁོར་བའི་ཁྱིམ་སོ་ཟིན་ཞིང་བཟའ་ཚང་ནང་མིའི་མགོ་འདོན་
ནུས་པར་འགྱུར། བརྩམ་པར་འདོད་པའི་ལས་གང་ཞིག་བདེ་བླག་ཏུ་འགྲུབ་པར་འགྱུར། འཚོ་
བ་དང་ཚེ་སྲོག་ཀྱང་སྐྱེ་བ་དེ་ཉིད་ལ་བསྐྱར་དུ་བརྗེ་ནུས་པར་འགྱུར།
ཁྱོད་ཀྱིས་བརྩམ་པར་འདོད་པའི་ལས་ཏེ། རང་ཉིད་ཡིད་ཆེས་ས་དང་ཡིད་ལ་དྲན་པར་
གྱུར་པའི་བྱ་བ་དག ཇི་ལྟར་ཡིད་ལ་སྨོན་པ་དེ་ལྟར་ཁུར་བརྩོན་ཆེན་པོས་བསྒྲུབ་འདོད་པའི་
བྱ་བ་ཅི་རིགས་སྤོབས་པ་ཆེན་པོས་རྩོམས་དང་། སྨྲ་བསམ་བརྗོད་མེད་ཀྱི་སྟོབས་དང་ནུས་པ་
ཚན་པོ་ཆེ་དེ་ཁྱོད་ཀྱི་སྙིང་གའི་རྩ་འདབ་དབུས་ན་སྦས་དོན་དུ་གནས་སོ། །
འཚོ་བའི་ཟབ་རྒུའི་མན་ངག་ལ། གཟུར་གནས་དྲང་དཔྱོད་ཀྱི་བརྟུལ་ཞུགས་ལ་སྤྱོད་
ཅིང་རང་གི་འཚོ་སེམས་གང་དེ་གདེང་ཡོད་དུ་བྱ་བ་ལས་གཞན་པའི་མན་ངག་ཟབ་ཟབ་ཅིག་
སུ་ལའང་མེད་ཕྱིར། རང་གི་འཚོ་བའི་མངའ་ཐང་ལོངས་སྤྱོད་རྒྱས་འདོད་ཀྱི་གང་ཟག་དག་
གིས། ཐོག་མར་རང་གི་སེམས་ཀྱི་གནས་སྟངས་ཀྱི་ཁ་གཞན་དུ་བསྒྱུར་དགོས་ལ། དུས་དང་
གནས་སྐབས་ཐམས་ཅད་དུ་རང་གིས་མི་འདོད་པའི་ལས་དང་བྱ་བ་རྣམས་དང་དུ་མི་ལེན་
པར། ཡིད་ལ་སྨོན་ཞིང་འཐོབ་པར་འདོད་པའི་ལས་དེ་ལ་མཐའ་གཅིག་ཏུ་བརྩོན་འོས་སོ། །
དེ་ཡང་ཅི་འདོད་པའི་རེ་དོན་གྱི་སྐྱ་རིས་གང་དེ་མི་བརྗེད་སྙིང་གི་རྩིག་ངོས་སུ་ལེགས་
པར་ཕབ་རྗེས། བྱེ་བྲག་གི་སྦྱོར་བའི་ཚོན་འགྱེད་ཀྱིས་རེ་དོན་རི་མོ་གང་དེའི་གཟུགས་ཀྱི་སྐྱེ་
མཆེད་ཡུན་གྱིས་རྫོགས་ལ་འབད། ལས་མཛད་དེ་ཉིད་ཅིས་ཀྱང་འགྲུབ་ངེས་ཀྱི་བློ་གདེང་ཡོད་
པར་བྱས་ཏེ་སྙིང་རུས་དྲག་པོས་བསྒྲུབ་ནུས་ན། ནམ་ཞིག་དྲང་པོའི་དཔྱོད་ལུགས་ཀྱིས་རང་
གིས་སྙིང་དབུས་སུ་ཕབ་པའི་རེ་དོན་དེ་ཉིད་ཇི་བཞིན་སྨིན་སྒྲུབ་མཛད་ལ་ཐེ་ཚོམ་མི་དགོས་
ཏེ། གཟུར་གནས་དྲང་པོའི་དཔྱོད་ལུགས་ཀྱིས། བློ་འདས་བརྗོད་བྲལ་གྱི་མཚར་སྡུག་འབྲས་བུ་
བརྒྱ་ཚོགས་བསྐྲུན་ནུས་ལ། ཕྱོགས་ལྷུང་ར་རིའི་དཔྱོད་ལུགས་ཀྱིས་རྒྱུན་དུ་གྱོང་དང་བུབ་ཁ་
གང་མང་མྱང་དུ་འཇུག་པའི་ཕྱིར་རོ།།
ལས་ཀྱི་འཇུག་རིམ་གང་དུའང་། རང་ཉིད་འཕྲད་ངེས་ཀྱི་དོན་དག་རྣམས་ཚུལ་བཞིན་
ཡིད་ལ་བྱས་ཏེ། ཐག་བཅད་ཚར་བའི་བསམ་ཚུལ་དེ་རིགས་པས་དཔྱད་བཟོད་དུ་གྲུབ་མིན་
དང་། རང་ཉིད་ཀྱི་དྲན་འཆར་དེ་ལེགས་པོ་ཡོན་ཏན་ཡིན་མིན་ལ་བློ་རྣལ་དུ་ཕབ་ནས་ལེགས་
པར་དཔྱད་ཐུབ་ན། རང་ལྟ་མཆོག་འཛིན་དང་བྱིས་བློ་ཉེར་སྤྱོད་ཀྱིས་བྱས་པའི་འཁྲུལ་བ་
རྣམས་རང་སར་ཞིག་ནས། བབ་ཁུར་དུ་གྱུར་པའི་ལས་མཛད་མཐའ་དག་གེགས་མེད་བདེ་
བླག་ཏུ་འགྲུབ་པར་འགྱུར།
དོན་དག་ཆུང་ཕྲ་དག་སྣང་མེད་དུ་འཇོག་རུང་ངམ་བཏང་སྙོམས་སུ་བསྐྱུར་རུང་དུ་
འདོད་པའི་སེམས་པ་ནི། སྐྱེ་བོ་གང་དེས་ལས་གང་ཞིག་མཐིལ་ཕྱིན་མཐར་སྐྱེལ་མི་ནུས་པའི་
ཉེས་ཕུགས་གཏིང་ནག་སྟེ། འབྲེལ་ཆུང་དགོས་མེད་དུ་མཐོང་བའི་དོན་དག་བྱེ་བྲག་པ་མང་པོ་
ཞིག་གིས་བརྩམ་པར་འདོད་པའི་ལས་གང་དེ་སྐྱོན་གྱི་གོང་བུར་བསྒྱུར་འགྲོ་བའི་ཕྱིར་རོ།།
སྐྱེ་བོ་ཞིག་དོན་ལྡན་གྱི་སྐྱེས་བུར་གྱུར་ཡོད་མེད་ནི། བྱ་བ་གང་ཞིག་བརྩམས་ནས་ཕྱིར་
མི་ལྡོག་པའི་གནད་དེར་ཐུག་ལ། དེ་ལྟ་བུའི་སྐྱེས་བུ་དེས་བྱ་བ་ཞིག་རྩོམ་པའི་ཚེ་ན་བྱེ་བྲག་ཏུ་།
གྱུར་པའི་གནད་དག་ལ་དགོངས་པ་ནམ་ཡང་ལྷོད་པར་མི་འགྱུར་རོ།
དེའི་ཕྱིར། ཚེ་ལ་སྙིང་པོ་ལེན་པའི་སྐྱེས་བུས། ལས་ཀྱི་འཇུག་རིམ་གང་དུའང་། རང་གི་
བློ་དཔྱོད་ལ་བརྟེན་ནས་འཇུག་ལྡོག་སྤང་བླང་གི་དམིགས་གསལ་པོར་ཕྱེ། ཟབ་མོའི་མན་ངག་
གང་འདི་རིས་སུ་མ་བོར་བར་བླ་ན་མེད་པ། སྟེང་མའི་ཡང་སྟེང་མར་གྱུར་པའི་ཡང་དག་དོན་
གྱི་འབྲས་བུའི་རྒྱལ་ས་བསྙེག་ལ་སྦྱོར་དངོས་མཇུག་གསུམ་གྱི་རྒྱས་ཡོངས་སུ་ཐེབས་པར་བྱ་
དགོས་སོ།།

ལེའུ་ལྔ་པ།
ཁོག་རྒྱ་སྐྱེད་དང་འཇིག་རྟེན་ངང་གིས་འགྲུབ།

འཁོར་བའི་མངོན་མཐོ་ངེས་ལེགས་ཀྱི་གནས་རིས་མཐར་དེད་
ན་དགའ་བྲོད་བཏང་སྙོམས་ཀྱི་སེམས་ཁམས་ཉིད་དོ། །བཏང་སྙོམས་ཀྱི་
སེམས་ཀྱིས་སྐྱེ་བོ་རང་ལྡོག་གི་གཟིགས་རྒྱ་ཡངས་ཤིང་མཐོང་རྒྱ་ཆེ་རུ་
གཏོང་ལ། འཁོར་བའི་ཐོབ་ཤོར་ཕྲ་མོ་དག་ལ་མི་འཁང་བར་ལྷོད་ཤིག་གེར་
སླན་ཆད་ཀྱི་འཚོ་བ་ལ་སེམས་གཏོད་དུ་འཇུག འདི་ལྟ་བུའི་བཏང་སྙོམས་
ཀྱི་སེམས་པ་དེ་ཞུམ་པ་དང་བཅས་པའི་སྒོ་ནས་འཁོར་བ་དོར་ཏེ་ཐམས་ཅད་
བཏང་སྙོམས་སུ་བསྐྱུར་བ་མ་ཡིན་པར། དགའ་བྲོད་ལ་རང་བྱན་ཆུབ་པར་
བྱས་ཏེ་འཁོར་བ་ལ་མཐའ་གཅིག་ཏུ་འཇུག་པ་དེའོ། །
བྱམས་སྡང་ཡིད་ཡུལ་མིན་པར་མགོ་སྙོམས་མཛོད།
འཚོ་བ་དང་བྱ་བའི་ཁྲོད་ནས། འུ་ཅག་རྒྱུན་དུ་འཕྲད་ངེས་ཀྱི་སྐྱེ་བོ་རིགས་གཅིག་ཡོད་
པ་དེར་འགྲོགས་པའི་ཚེ་ན་དང་བ་ངང་གིས་འདྲེན་ལ། དོགས་འཚེར་མི་དགོས་པར་མ་ཟད།
བག་ཟོན་ནི་དེ་བས་ཀྱང་མི་དགོས་སོ། །སྐྱེ་བོ་འདི་རིགས་ཀྱིས་འཇིག་རྟེན་གྱི་འཐབ་རྩོད་
འཁྲུག་ལོང་མཆིལ་མ་ལྟར་སྤངས་ནས་དམ་པའི་རྣམ་ཐར་ལ་སྤྱོད་པ་ཡིན་པས། ཅི་མ་ཡིན་
ལ་གཞན་དང་རྩོད་པར་མི་འགྱུར་རོ། །ཁོང་ཚོས་དོན་གང་ཞིག་སྒྲུབ་པའི་ཚེ་ན། ཞི་དུལ་བག་
ཡོད་ལ་གནས་པར་འགྱུར་བས། གཞན་ལ་ཁྲོ་ཞིང་སྡང་བའི་སྐབས་ཤིན་ཏུ་ནས་ཉུང་ངོ༌། །ཀུན་
དགའ་ཞིང་ཞེན་སར་གྱུར་པའི་སྐྱེས་བུ་འདི་རིགས་ལ་ཐུན་མོང་གི་ཁྱད་རྟགས་ཤིག་ཡོད་པ་ནི།
ཁོང་ཚོས་དགའ་བྲོད་ཀྱི་འཚོ་བའི་སྟངས་སྟབས་དང་འཁོར་བ་ལ་མངོན་པར་ཕྱོགས་པའི་ཤེས་
རབ་དེ་བདག་གིར་བྱེད་པ་དེའོ། །
དོན་ལ། སྐྱེ་བོ་རེ་རེར་སེམས་འཁྲུག་པར་འགྱུར་བའི་སྐབས་ཡོད་ནའང་། ཐམས་ཅད་
ཀྱིས་རང་གི་སེམས་ཡོངས་སུ་འཁུལ་ཐུབ་པ་མ་ཡིན་ནོ། །འཁོར་བར་སྐྱེས་པའི་མི་ཞིག་ཡིན་
ཙ་ན། སྐྱེ་བ་འདིར་གཞན་གྱིས་མཚང་འབྲུ་བ་དང་ཁྲོ་སློང་བ། སེམས་ལ་རྨ་ཁ་བཟོ་བ་སོགས་
མི་འདོད་པའི་བྱ་བ་ཅི་རིགས་ལ་མི་འཕྲད་པའི་ཐབས་མེད་པས། དེའི་སྐབས་སུ་འགའ་ཞིག་
གིས་སླར་དེ་ལ་ཁོང་ཁྲོ་བ་དང་ཡིད་མི་དགའ་བའི་རྣམ་འགྱུར་སྟོན་ལ། འགའ་ཞིག་གིས་ཅི་མི་
སྙམ་པར་དང་དུ་བླངས་ནས་གཡོ་སྒུལ་མེད་པའི་ངང་ལ་གནས་པར་འགྱུར། རྣམ་འགྱུར་འདི་
གཉིས་དོན་ལ་གཏན་ནས་མི་འདྲ་བའི་སེམས་ཁམས་གཉིས་ཀྱིས་བསྐྱེད་པའི་མི་ཚེའོ། །རང་
བཞིན་གཡོ་སྒུལ་མི་ནུས་ཤིང་དགའ་སྡུག་མི་ཆེ་བའི་སྐྱེས་བུ་དེ་རིགས་ལ་གཞན་རྣམས་དགའ་
ཞིང་དུངས་པར་འགྱུར། སེམས་ཀྱི་འཛིན་སྟངས་འདི་ཉིད་དོན་དུ་གཉེར་བར་འདོད་པའི་སྐྱེ་
བོ་རྣམས་ཀྱིས། དགའ་བྲོད་ཀྱི་སེམས་ལ་བརྟེན་ནས་དེ་ལ་རྒྱུན་ཆགས་སུ་བསླབ་དགོས་སོ། །
སེམས་འཁྲུག་པའི་སྐབས་སུ། འུ་ཅག་གིས་ཉེན་ཅན་གྱི་ལས་གང་ཡང་བྱེད་མི་བྲ་
ནའང་། དགའ་བྲོད་ཀྱི་སེམས་ལ་བརྟེན་ནས་རྣམ་རྟོག་གི་འཁྲུལ་བ་སྦྱངས་ཏེ་འདི་སྣང་ཟ་ཟིའི་
འདུ་འགོད་ལས་རིང་དུ་བརྒལ་ཆོག ཁྱོད་རང་ནང་གི་རྟོགས་པ་ཇི་ཙམ་མཐོ་བ་དེ་ཙམ་གྱིས་
ཕྱི་སྣང་བའི་དབང་དུ་མི་འགྲོ། གྲོགས་དང་ལྷན་ཅིག་འགྲོགས་པའི་ཚེ་ནའང་། དགའ་བདེ་
སྨོན་འདྲིན་མཉེས་གཤིན་གྱིས་ཕ་རོལ་པོ་སྤྲོ་བར་བྱ་ནུས་ལ། ཁོ་ཚོའི་སེམས་ལ་ཡང་བཟང་
པོའི་བག་ཆགས་ཅི་རིགས་འཇོག་ནུས།
ཕྱི་བལྟས་བདེ་བདེ་འདྲ་ཡང་། ནང་བལྟས་སྡུག་ལས་མེད་པའི་སྲིད་པའི་འཁོར་བ་འདི་
ནས། འུ་ཅག་གིས་ཞི་གནས་དང་དགའ་བྲོད་ཀྱི་སེམས་ལ་བརྟེན་ནས་སྡུག་སུན་ལ་ཁ་གཏད་
དགོས་ལ། དེ་ཉིད་རང་གི་གོམས་ལུགས་སུའང་ཆགས་པར་བྱ་དགོས། ཕྱི་སྣང་བའི་འགལ་
རྐྱེན་སྣ་ཚོགས་མཐུན་རྐྱེན་དུ་བསྒྱུར་ཐུབ་ན། སྐྱེ་བོ་དག་ལ་ལྷན་སྐྱེས་སུ་གྲུབ་པའི་རང་གཤིས་
གྱོང་བོ་ལྷད་ཅན་དེ་བཏུལ་ནས། ཁོ་ཚོ་ཆུ་ངན་ལམ་ཞུགས་ལས་བསྐྱབས་ཏེ་ལེགས་ལམ་གང་
ཆགས་ཀྱི་ལམ་དུ་འཁྲིད་ལ་ཐེ་ཚོམ་མི་དགོས་སོ། །
དུས་རབས་གཅིག་གི་ནང་ལ། མི་རང་མཚན་པ་དང་སྐྱེ་བོ་སོ་སོའི་བར་ལ་ཁྱད་པར་
ཆེན་པོ་དེ་འདྲ་མི་འབྱུང་ནའང་། མངོན་སུམ་མིག་ལ་མཐོང་ཆོས་སུ་སྣང་དཀའ་བའི་ཁྱད་པར་
ཕྲ་མོ་དེས། མི་ཉིད་འཁོར་བ་ལ་གནས་ལུགས་ཀྱི་ཁྱད་པར་ཆེན་པོ་དེ་བསྐྱེད་པ་ཡིན། དེ་ལྟ་
བུའི་ཁྱད་པར་ཕྲ་མོ་དེ། དོན་ལ་འཇིག་རྟེན་གྱི་འགྲོ་ལུགས་ཕྱོགས་ཀྱི་སེམས་ཁམས་མི་འདྲ་
བ་དེ་རེད་ལ། དེས་མཐའ་མཇུག་སྐྱེ་བའི་ཁྱད་པར་དེའང་བསྐྱེད་པ་ཡིན་ནོ། །རལ་གྲིའི་ལོ་
མ་དང་འཇམ་མཉེན་མེ་ཏོག་གིས་གང་བའི་མི་ཚེའི་ལམ་ཁ་དག་ནས། སུ་ཞིག་གིས་དགའ་
བྲོད་བཏང་སྙོམས་ཀྱི་སེམས་པ་དེ་བདག་གིར་བྱས། སྤྲོ་དགའི་སེམས་ཁམས་ཀྱིས་རང་ཉིད་ཀྱི་
འཚོ་བ་ཁ་དབང་དུ་བསྡུ་ཐུབ་པ་བྱུང་ན། ཀུན་འབྱུང་སྲིད་པའི་ལས་མཐའ་དག་བདེ་བའི་རང་
བཞིན་དུ་སེམས་ནུས་པར་འགྱུར་རོ། །
འཁོར་བའི་མངོན་མཐོ་ངེས་ལེགས་ཀྱི་གནས་རིས་མཐར་དེད་ན་དགའ་བྲོད་བཏང་
སྙོམས་ཀྱི་སེམས་ཁམས་ཉིད་དོ། །བཏང་སྙོམས་ཀྱི་སེམས་ཀྱིས་སྐྱེ་བོ་རང་ལྡོག་གི་གཟིགས་རྒྱ་
ཡངས་ཤིང་མཐོང་རྒྱ་ཆེ་རུ་གཏོང་ལ། འཁོར་བའི་ཐོབ་ཤོར་ཕྲ་མོ་དག་ལ་མི་འཁང་བར་ལྷོད་
ཤིག་གེར་སླན་ཆད་ཀྱི་འཚོ་བ་ལ་སེམས་གཏོད་དུ་འཇུག འདི་ལྟ་བུའི་བཏང་སྙོམས་ཀྱི་སེམས་
པ་དེ་ཞུམ་པ་དང་བཅས་པའི་སྒོ་ནས་འཁོར་བ་དོར་ཏེ་ཐམས་ཅད་བཏང་སྙོམས་སུ་བསྐྱུར་བ་
མ་ཡིན་པར། དགའ་བྲོད་ལ་རང་བྱན་ཆུབ་པར་བྱས་ཏེ་འཁོར་བ་ལ་མཐའ་གཅིག་ཏུ་འཇུག་པ་
དེའོ། །
སེམས་པ་འདི་རིགས་བདག་ཏུ་ཉར་ཐུབ་ན། རང་ཉིད་ཕྱིའི་བགེགས་རིགས་ཉེར་འཚེ་
དང་ཟ་ཟི་ཚུར་སྣང་གི་དཀའ་སྡུག་གང་གིས་ཀྱང་མི་ཚུགས་པར། ལུས་སེམས་གཉི་ག་གསལ་
བདེ་བརྟན་ལྷིང་དང་རྒྱགས་མེད་གཡེང་མེད། དགའ་བྲོད་བཏང་སྙོམས་ཀྱི་དབྱིངས་སུ་
བཞུགས་སྐལ་འབྱུང་། དེ་ལྟ་མ་ཡིན་པར་དགའ་བྲོད་བཏང་སྙོམས་ཀྱི་སེམས་ཁམས་དེ་རིས་སུ་
བོར་བ་ཡིན་ན། རང་ཉིད་ནམ་ཡང་སྡུག་བསྔལ་དང་གཏད་མེད།རྨོངས་སྨག་གི་ཆུ་བོའི་གཏིང་
དུ་བྱིངས་ནས་ཐར་རེ་མེད་པར་མ་ཟད། ཐ་ན་འཁོར་མཐའ་མེད་པའི་སྡུག་བསྔལ་གྱི་འོབས་
སུའང་ལྷུང་སྟེ།གཞན་རྣམས་སྙིང་རྗེ་སའམ་ཁྲོ་སྡང་སྟོན་སའི་ཡུལ་དུའང་གཏང་ངེས།
འཇིག་རྟེན་འདི་ཉིད་སྐྱེ་བོ་ཕལ་བས་གྲུབ་པའི་འཇིག་རྟེན་དང་། འཁོར་བ་ནི་དེ་ལས་
ཀྱང་སེམས་ཅན་གྱི་འཁོར་བ་ཉིད་དོ། །འཁོར་བ་འདི་ཇི་ལྟར་ཡིད་ལ་སྨོན་པ་དེ་ལྟར་འབྱུང་
ངེས་ཅན་ཡིན་པའི་ངེས་པ་ཅི་ཡང་མེད་དེ། འུ་ཅག་རྒྱུན་དུ་མི་འདོད་པའི་དོན་བྱ་དག་ལ་
འཕྲད་སྲིད་པས། སྐབས་དེ་དག་ལ་རང་སེམས་བཏང་སྙོམས་ལ་གནས་པའི་མཆོག་གི་སྙིང་
སྟོབས་ལ་བསླབ་དགོས་ལ། བཏང་སྙོམས་ཀྱི་སེམས་ལ་བརྟེན་ནས་རེ་བའི་སྒྲོན་མེ་སྦར་ཏེ་སྡུག་
གི་མུན་པ་མཐར་སྤྲད། རང་སེམས་རིམ་གྱིས་གསལ་རིག་བདེ་ཆེན་མི་འགྱུར་ཕོ་བྲང་གི་ཁྲི་ལ་
བཞུགས་སུ་གསོལ་དགོས་སོ། །
དགའ་བའི་སྒྲོན་མེ་ཡིད་ཀྱིས་སྦར་བར་མཛོད།
ཨ་མེ་རི་ཁའི་ཕ་མ་རྣམས་ཀྱིས་བུ་ཕྲུག་ཚོར་རྒྱུན་དུ་གཏམ་རྒྱུད་འདི་འདྲ་ཞིག་འཆད་དེ།
འཐབ་རྩོད་འཁྲུག་ལོང་རྒོད་པའི་བསྐལ་པ་ཞིག་ལ། བུ་ཆུང་ཞིག་གཞན་དབང་གིས་དམག་
ལ་མི་འགྲོ་ཐབས་མེད་བྱུང༌།
ཁོའི་གཟུགས་པོ་རིད་ཁར་ནད་གཞི་མང་དྲགས་པའི་རྐྱེན་གྱིས། སྦྱོང་བརྡར་གྱི་སྐབས་སུ་
གཞན་རྗེས་རྩ་བ་ནས་མི་ཟིན།འཐབ་མོ་པ་ཞིག་ཏུ་གྱུར་པས། ཁོས་འཇིག་རྟེན་ན་རང་
སྡུག་པའི་ལས་ངན་ཞིག་མེད་བསམས་ཏེ། འཐབ་གྲོགས་ཚོ་ལ་གཏན་ནས་མི་འགྲོགས་པར་ཉིན་
ལྟར་སེམས་པ་སྡུག་གིས་ཁེངས་ནས་བསྡད། ཁྲིད་དཔོན་གྱིས་སྐད་ཆ་དྲིས་ཀྱང་ལན་མི་འདེབས་
པར་མགོ་སྒུར་ནས་བསྡད།
དཔྱིད་ཀ་སླེབས་ལ་ཉེ་བ་ན། དམག་དཔུང་གིས་རྟ་རྒྱུག་རྒྱལ་འཇོག་བྱེད་མགོ་བརྩམས།
དམག་མི་རེ་རེས་ཤུགས་བརྒྱབ་ནས་རང་རང་གི་རྟ་ཕོ་ཆས་ཀྱིས་གསོས། ཁྲིད་དཔོན་གྱིས། སུ་
ཞིག་གིས་རྟ་རྒྱུག་གི་རྟིང་མ་བླངས་ཚེ།བྱ་དགའི་རྔན་པ་དམར་མོ་ཞིག་སྟེར་རྒྱུ་ཁས་བླངས།
འཐབ་མོ་པ་ཉམ་ཆུང་དེས་ཀྱང་བྱ་དགའ་དེ་རང་ལ་འཐོབ་ན་བསམས་ཀྱང་། འཐབ་གྲོགས་
ཚོས་དེ་ལྟར་དཀའ་ལས་བརྒྱབ་ནས་བློ་ཞིབ་མོས་རྟ་ཕོ་ཆས་ཀྱིས་གསོ་བའི་ཚུལ་དེ་མཐོང་བས།
སྐད་ཅིག་ལ་སྤོབས་པ་ཞུམ་ནས་རང་གི་རྟ་ཕོའི་ཤ་ལྷུང་སོང་ན་འདོད། དེ་ནས་བཟུང་། ཁོས་
རང་གི་རྟ་ལ་ཆུ་ཐེངས་མ་གཅིག་གཉིས་ཤིག་ལ་བླུད་རྗེས་ཁ་ཡ་ཙམ་ཡང་མི་བྱེད་པར་བཞག
དེ་ལྟར་ཉི་མ་འགའ་ཕྱིན་པ་ན། ཁོས་རང་གི་རྟ་ཕོའི་ཤ་ལྷུང་མེད་པར་མ་ཟད། ལྡོག་སྟེ་ཤ་
ཤེད་རྒྱས་ནས་གཞན་པའི་རྟ་ཕོ་ལས་དྲུག་ཞེང་གང་ཞིང་སྤུ་མདོག་རྒྱས་འདུག་པ་མཐོང་བས་ཧ་
ལས། རྟ་རྒྱུག་གི་མགོ་བརྩམས་པ་ན། འཐབ་མོ་པ་ཉམ་ཆུང་དེས་མ་བསམ་ས་ནས་རང་གི་རྟའི་
བང་རྩལ་ལ་བརྟེན་ནས་རྟ་རྒྱུག་གི་རྟིང་མ་བླངས།
ཁྲིད་དཔོན་གྱིས་རང་གི་ཁས་ལེན་བརྩིས་ཏེ་བྱ་དགའ་དམར་མོ་དེ་ཁོ་ལ་སྟེར་ཞོར།རྟ་གསོ་
བའི་བློ་ཁ་ཞིབ་ཚུལ་དང་རྟ་རྒྱུག་གི་ཕུགས་འབྲས་ཡག་ཚུལ་ལ་བལྟས་ན། རྗེས་ཕྱོགས་ཁྱོད་རང་
འཐབ་མོ་པ་དོ་མེད་ཅིག་ཡོང་ཐག་ཆོད་རེད་ཅེས་ཁོ་ལ་བཤད། དེ་ནས་བཟུང༌། ཁོའི་སེམས་པ་
ཡུན་གྱིས་སྤྲོ་སྣང་གིས་བཟུང་སོང༌།
ཉི་མ་འགའི་གཞུག་གི་དགོང་མོ་ཞིག་ལ། ཁོ་གཉིད་ཡེ་ནས་མ་ཁུག མགོ་བཀྱགས་ནས་སྒེའུ་
ཁུང་ཕྱི་རོལ་གྱི་ཟླ་འོད་ལ་ལྟ་སྐབས། ཁྲིད་དཔོན་གྱིས་འཐབ་མོ་པ་རྣམས་ལ། མཚན་མོར་རྩྭ་ཟོས་
ན་རྟ་ལ་ཤ་ཤེད་རྒྱས་ཐུབ་ཅེས་བཤད་པའི་སྐད་ཆ་དེ་ཡིད་ལ་གསལ་གྱི་ལེར་ཤར་སོང་། དེ་མ་
ཐག་མལ་ལས་ལངས་ཏེ་རྟ་ལ་བལྟ་རུ་འགྲོ་དགོས་བསམས། འཁྲིས་ཀྱི་འཐབ་གྲོགས་ཚོ་གཉིད་
ལས་མི་དཀྲོག་ཕྱིར་རྐང་འཇབ་ལག་འཇབ་ཀྱིས་ཡར་ལངས་ནས་རྟ་རའི་ནང་དུ་ཕྱིན།
གློ་རྒྱག་ལ་རྟ་རའི་ནང་ལ་མི་ཞིག་འདུག་པ་མཐོང་། ཡུན་གྱིས་འཁྲིས་སུ་བཅར་བ་ན། མ་
གཞི་མི་དེ་ཁོ་རང་ཚོའི་ཁྲིད་དཔོན་ཡིན་པ་ཤེས། ཁྲིད་དཔོན་གྱིས་ཆུ་སྐྱོགས་བཟུང་ནས་རང་གི་
རྟ་ལ་ཆུ་ལྡུད་བཞིན་ཡོད། ཁོ་གཉིད་ལས་སད་པ་ལྟར་རྟ་རྒྱུག་སྐབས་ཀྱི་བསམ་ཡུལ་ལས་འདས་
པའི་དོན་དག་སྟེ། མ་གཞིར་ཁྲིད་དཔོན་གྱིས་སྔོན་ཆད་ལྐོག་ནས་རང་གི་རྟ་ཕོ་ཆས་ཀྱིས་གསོས་
སོང་བ་ཤེས། ཁོ་རྐང་འཇབ་ལག་འཇབ་ཀྱིས་ཕྱིར་མལ་ཁང་དུ་ལོག མཁུར་མགོ་ལས་མཆི་མའི་
ཆར་རྒྱུན་ཤམ་ཤམ་དུ་བབས།
ལོ་བཅའ་བཅུ་ཞིག་ཕར་འདས། འཐབ་མོ་པ་ཉམ་ཆུང་དེ་དམག་ལས་མཁས་པ་ཞིག་ཏུ་མ་
གྱུར་ཡང་།ཁྱད་དུ་འཕགས་པའི་ཆབ་སྲིད་པ་ཞིག་ལ་གྱུར་ཏོ།།
གཏམ་རྒྱུད་འདིས། འཐབ་མོ་པ་ཆུང་ཆུང་དེས་རྟ་ཕོ་ཆས་ཀྱིས་གསོས་ཚུལ་སྟོན་པ་མ་
ཡིན་པར།ཁྲིད་དཔོན་གྱིས་འཐབ་མོ་པ་ཆུང་ཆུང་ཞིག་ཇི་ལྟར་སྐྱེད་བསྲིངས་ཚུལ་དེ་སྟོན་ནོ།།
དང་པོར་འཐབ་མོ་པ་ཆུང་ཆུང་དེའི་ཕོ་ཚོད་ཤོར་ནས་ལྗང་ལོ་ཙད་ཀྱིས་འཁྱེར་བ་ལྟར་
སེམས་པ་སྡུག་གིས་མནར་ན་ཡང་། ཁྲིད་དཔོན་གྱི་ཐུགས་ཁུར་བྱམས་སྐྱོང་ལ་བརྟེན་ནས་
ཁོའི་གསོན་པའི་ལྗང་མྱུག་གི་རྩ་བ་བསྐྱར་དུ་ཚུགས་པ་ན། ཁྲིད་དཔོན་གྱི་ཡིད་བརྟན་པ་ལ་མ་
འཁུ་བར་རང་ཉིད་ཆབ་སྲིད་པ་ཟླ་མེད་ཅིག་ཏུ་སྐྱེད་སྲིང་བྱས་པ་དང་ལྷན་ཅིག ལང་ཚོའི་མེ་
དྲོད་ཆེས་ཆེར་སྦར་ཏེ་གཞན་ལ་རེ་བའི་དྲོད་ཁོལ་ཡང་སྦྱིན་ཐུབ་པར་གྱུར།
དགའ་བ་ནི་སྐྱེ་བ་ལ་མེད་དུ་མི་རུང་བའི་སྲོག་ཟུངས་ཡིན་ཕྱིར། སྐྱེ་བོ་རང་ལྡོག་གི་
དགའ་བ་ཕྲ་མོ་དག་ཇི་ལྟར་གླེང་རིན་མེད་ནའང་། འཇིག་རྟེན་འདི་རྒྱ་མཚོའི་ནང་ལ་ཆུ་
ཐིགས་འཕངས་པ་ལྟ་བུའི་འཇུག་པའི་སེམས་བསྐྱེད་ཕྲ་མོ་དག་ལ་བརྟེན་ནས་སྙོམས་གནས་
དང་ཕུན་སུམ་ཚོགས་པར་གྱུར་པ་ཡིན་ནོ། །
བྱམས་པ་དང་བརྩེ་བའི་དགའ་བྲོད་ཀྱི་སེམས་དེ་ཡོད་ན། རང་ཉིད་ཀྱི་མགོ་ཐོག་ཏུ་ལྷུང་
བའི་དཀའ་གནད་མཐའ་དག་སྦྲུལ་མདུད་བཤིག་ལྟར་རང་སར་གྲོལ་བར་འགྱུར་ལ། བཟོད་པ་
ཉེ་བར་བསྒོམས་ཏེ་ཕ་རོལ་པོ་ལ་གནོད་བྱ་གནོད་བྱེད་དུ་གྱུར་པའི་ལས་གང་ཡང་བརྩམ་པར་
མི་འགྱུར། འཚོ་བའི་ཁྲོད། གཞན་པའི་དྲན་འཆར་གང་དག་རང་ཉིད་དང་མི་མཐུན་པར་གྱུར་
པའམ། གཞན་པས་རང་ཉིད་སུན་དབྱུང་བའི་སྐབས་དེར། སེམས་པ་རྣལ་དུ་ཕབ་ནས་ཡིད་ཀྱི་
འགྱུར་བ་དང་གདོང་གི་ཚུགས་ཀ ལུས་ཀྱི་སྤྱོད་པ་སོགས་བག་ཡོད་དུ་བྱས་ཏེ། ཕ་རོལ་པོ་ཁྱད་
དུ་མི་གསོད་པའི་ཐབས་ལ་འབད་དགོས།
འདི་འདྲའི་གནས་ཚུལ་ལ་འཕྲད་སྐབས། ཕན་རླབས་ཆེ་བའི་ཐབས་ལམ་གཅིག་སྤྱད་རུང་
དུ་ཡོད་པ་ནི་དེ་སྐད《དམ་པའི་གསུང་རབ》 ལས། "ཅིའི་ཕྱིར་རང་གི་སྡང་དགྲ་ལ་དགའ་མི་རུང་
བའི་རྒྱུ་མཚན་མེད་ལ། རང་ལ་སྡུག་སྦྱོང་བཏང་བའི་མི་དེར་སྐྱབས་འཇུག་ཞུ་མི་ཆོག་པའི་རྒྱུ་
མཚན་ཡང་མེད། དེ་ལྟར་བྱས་ན་ཕ་ལྷ་མཆོག་གིས་ཁྱོད་ལ་གཟིགས་པར་འགྱུར་ཏེ། ཁོང་ཉིད་འོད་
ཟེར་བརྒྱ་པའི་བདག་ཉིད་དུ་གྲུབ་པས། སྐྱེ་བོ་ཡ་རབས་ཟོ་བཟང་རྣམས་ལ་འོད་དང་སྦྲང་ཆར་གྱི་
བགོ་སྐལ་བཏང་སྙོམས་སུ་འགྱེད་པར་མ་ཟད། མ་རབས་སྤྱོད་ངན་རྣམས་ལའང་འོད་དང་སྦྲང་ཆར་
གྱི་བགོ་སྐལ་བཏང་སྙོམས་སུ་འགྱེད་པའི་ཕྱིར་རོ"ཞེས་འབྱུང་བ་ལྟར་རོ། །
གལ་སྲིད་ཁྱོད་ཀྱིས་རང་རྒྱུད་འདི་ལྟ་བུའི་དགའ་བྲོད་ཀྱི་སེམས་ལ་གོམས་སུ་བཅུག་
སྟེ། ཉམས་ལེན་གྱི་རྒྱས་ཟིན་ཐུབ་ན། དེ་ལྟ་བུའི་སེམས་བྱུང་ལ་སྨྲ་བསམ་བརྗོད་བྲལ་གྱི་བྱིན་
རླབས་ཚན་པོ་ཆེ་ཡོད་པ་ཡུན་གྱིས་རྟོགས་པར་འགྱུར་ལ། མི་དགེ་བའི་གཏམ་སྤྱོད་དག་དང་
འཕྲད་ཙ་ནའང་། དེ་ལྟ་བུའི་སེམས་བྱུང་གིས་ཁྱོད་རང་ཞི་དུལ་བག་ཡོད་ཀྱི་སྟན་ལ་བཞུགས་
སུ་འཇུག འདི་ལྟ་བུའི་བྱང་སེམས་ཀྱི་ལམ་ནས་དོན་དག་གང་ཞིག་ཐག་གཅོད་ལུགས་ཀྱིས།
དེ་ལས་མང་བའི་སྐྱེ་བོ་དག་གི་སེམས་ཁ་ཚུར་བཀུག་སྟེ་ཐམས་ཅད་རང་ཕྱོགས་སུ་ལངས་ནས་
རང་ལ་རམ་ཟླ་གང་རུང་བྱེད་དུ་འཇུག དེ་ལ་བརྟེན་ནས་ཁྱོད་ལ་སྦས་དོན་དུ་གནས་པའི་
དགུག་གཞུག་གི་མཐུ་སྟོབས་དང་ནུས་རྩལ་ཆེན་པོའང་ལྡན་པར་འགྱུར།
འཁོར་བ་ན། གནོད་སྦྱོར་མྱངས་པའི་སྐྱེ་བོ་ལས་གཞན། འདོད་ལྡན་གྱི་སྐྱེ་བོ་ཕོ་མོ་
ཐམས་ཅད་ལ་སྙིང་རྗེའི་སེམས་ཤིག་ལྷན་སྐྱེས་སུ་གྲུབ་ཡོད། དཔེར་ན། རྒྱུ་རྐྱེན་གང་ཡང་མེད་
པར་བཞམས་བསྒོ་དང་སྐྱོན་བརྗོད་མྱངས་པའི་སྐྱེ་བོ་གང་དེས། ཕ་རོལ་པོ་ལ་བཟོད་པ་སྒོམ་
ཞིང་འཁང་ཚིག་མི་སྨྲ་བ། ངན་ལན་བཟང་གིས་འཇལ་བ། དགའ་བའི་མིག་གིས་བལྟ་ནུས་ན།
སྐྱོན་བརྗོད་མཁན་གང་དེས་རང་ཉིད་དགྲ་རུ་མ་བཟུང་གོང་ལ། རང་གིས་སྔ་མོ་ནས་ཕ་རོལ་
པོ་ཚུར་གྲོགས་སུ་དགུག་ཐུབ། དེ་བཞིན་རང་ལ་སྡུག་སྦྱོང་གཏོང་མཁན་གྱི་མི་དེར་བཀའ་དྲིན་
ཞུས་ནས་ལེགས་པར་བཀུར་བ་ནི། གཞན་གྱིས་རང་ལ་བརྩི་མཐོང་བྱེད་པའི་ཐབས་དམ་པའོ།།
ཕམ་ཁ་དང་སྡུག་བསྔལ་ཡོད་རྒུ་མི་འདོད་བཞིན་དུ་སྐྱེ་བོ་ཐམས་ཅད་ཀྱི་མགོ་ཐོག་ཏུ་
ལྷུང་འོང་བའི་ངང་ཚུལ་མཚར་པོ་འདི་བསམ་གྱིན་བློས་མི་དཔོག་ནའང་། ལག་གཉིས་བྲང་
ཁར་སྦྱར་ནས་ཞིབ་འདང་རེ་བརྒྱབ་ན་མི་གོ་རྒྱུ་ཅི་ཡང་མེད་དེ། འཁོར་བའི་གནས་རིས་འདི་
ནས། གཞན་ལ་སྡང་དགོས་ན་དེ་ལ་དཀའ་ཚེགས་ཅི་ཡང་མེད་ལ། དཀའ་སྡུག་ལ་འཕྲད་པའི་
ཚེ་ན་བློ་འཕམ་པར་འགྱུར་བ་ལའང་དེ་བཞིན་དཀའ་ཚེགས་མེད་པར་མ་ཟད། ཕམ་ཁ་དང་
ངན་ངོན་གྱི་འཚོ་ཚིས་འཛིན་ལ་དེ་བས་ཀྱང་དཀའ་བ་མེད། འདི་ལྟ་བུའི་བསམ་སྤྱོད་ཀྱིས་
ཕམ་ཁ་དང་སྡུག་བསྔལ་གང་ཡོད་ཕྱིར་བཟློག་ལ་ཕན་སྐབས་ཅུང་ཟད་ཀྱང་མེད་པས། སྡུག་
གི་འབྲས་བུ་ཕྱིར་བཟློག་ལ་དོན་དམ་པས་གཞན་ལ་དགའ་བ་བསྒོམ་ཞིང་རང་ཉིད་རང་གིས་
བརྩི་ཚུལ་དེ་དགོས། དེ་ལྟར་མ་བྱས་ན་འུ་ཅག་སྐྱིད་ངོ་མ་ལ་ལས་འབྲེལ་གཞི་ནས་མེད་པར་
འགྱུར་རོ། །
མཉེས་གཤིན་དང་དགའ་བྲོད་ཀྱིས་འཇིག་རྟེན་སྐྱོང་བའི་སྐྱེ་བོ་དག་ལ། གཞན་སེམས་
ལ་བག་ཆགས་ཆེན་པོ་འཇོག་ནུས་ཀྱི་ཐུགས་ཀྱི་ཡོན་ཏན་མངའ་ཞིང་། གཞན་རྣམས་མཁས་
བཙུན་བཟང་པོའི་རྣམ་ཐར་འཛིན་སྐྱོང་སྤེལ་བའི་ལམ་དུ་འཇུག་ལ་བརྟན་ཆགས་ཀྱི་རྒྱབ་
གནོན་སྐུལ་འདེབས་ནུས་པའི་འཕྲིན་ལས་ཀྱི་ཡོན་ཏན་ཡང་ལྡན། ཁོང་རྣམ་པས་དགའ་བྲོད་
ཆེན་པོའི་སྒོ་ནས་དལ་འབྱོར་ལ་སྙིང་པོ་ལེན་པའི་སྙིང་པོའི་བག་ཆགས་ཀྱིས། གཞན་དང་
གཞན་རྣམས་ལའང་དེ་བཞིན་ལེགས་ཕྱོགས་ཀྱི་རེ་བ་དང་བློ་སྤོབས། མཐུ་སྟོབས་ནུས་རྩལ་ཅི་
རིགས་འཛོམ་དུ་འཇུག
དུས་ཀྱི་འགྱུར་རིམ་དུ། སྐྱེ་བོ་སོ་སོ་ལ་བློ་སྤོབས་དང་རེ་བ། མཐུ་སྟོབས་ནུས་རྩལ་གང་
ལེགས་འཛོམ་དགོས་པར་མ་ཟད། དེ་དག་ལ་སྨོན་པའི་ཐུགས་བསྐྱེད་བཟང་པོ་མཁའ་ལྟར་
ཡངས་པར་བྱེད་དགོས། ཟུར་གཞན་ཞིག་ནས་བཤད་ན། གལ་སྲིད་གནས་ལུགས་འདི་དག་
གིས། སྐྱེ་བོ་གང་མང་ཞིག་ལ་ལེགས་ཕྱོགས་ལ་འཇུག་པའི་སྙིང་སྟོབས་ཀྱི་ལྕག་ཚན་ཐེབས་
ཐུབ་ན། ཁོ་ཚོ་རེ་བ་ཆེན་པོའི་སྒོ་ནས་འཚོ་བ་ལ་འཇུག་ནུས་པར་བསྐུལ་ནུས་ལ། དེ་ལ་བརྟེན་
ནས་ཁོ་ཚོ་ནགས་རྒྱ་རྫོང་དཀྱིལ་གྱི་ཙན་དན་དང་མི་སྟོང་འདུས་དབུས་ཀྱི་སྐྱེས་ཆེན་དུ་གྱུར་
ནས་ས་ཤོག་ཡུལ་སྡེ་ལ་ཁ་ལོ་ཡང་བྱེད་པར་འགྱུར་རོ། །
སེམས་ཀྱི་བདག་ཉིད་ཕྱི་རུ་གློད་བཀྲོལ་མཛོད།
དེང་གི་དུས་འདི་སྤྱི་ཚོགས་ཀྱི་འཕེལ་རྒྱས་གློག་ལྟར་མྱུར་བའི་དུས་རབས་རེད་ལ། ལྷག་
པར་དུ་རང་གཤིས་ཀྱི་དབུ་འཕང་དགུང་དུ་བཀྱགས་ཟིན་པའི་དུས་རབས་སོ། །སྐྱེ་བོ་རེ་རེར་
ཐུན་མིན་དུ་གྱུར་པའི་རང་གཤིས་རེ་གཞི་གྲུབ་ཡོད་ལ། དེ་ལས་ཁ་ཅིག་གིས་ཁྱོད་ལ་བདེ་སྣང་
སྟེར་ཞིང་། སྐོར་ཞིག་གིས་མཐའ་གཅིག་ཏུ་ཁྱོད་ཀྱི་ཡི་ག་སློག་པར་བྱེད། དེ་ལྟ་ནའང་། སྤྱི་
ཚོགས་འཚོ་བའི་ཚང་འཁྲིགས་ཀྱིས། རྫོགས་རྒྱུ་མེད་པར་ཉེ་ལོགས་ཀྱི་སྐྱེ་བོ་དེ་ཚོའི་བཟོད་
སྒོམ་མི་ནུས་པའི་རང་གཤིས་དེ་ལ་ཁ་ཡ་མི་བྱེད་ཐུ་མེད་དུ་གཏོང་།
ཨ་རིའི་སློབ་ཆེན་ག་གེ་མོའི་སེམས་ཁམས་རིག་པའི་སྡེ་ཚན་གྱི་ཞིབ་འཇུག་པ་ཆེ་གེ་
མོས། གཞན་གྱི་དང་བ་འདྲེན་པའི་རང་གཤིས་དང་ཞེན་ཁ་སློག་པའི་རང་གཤིས་གཉིས་ལ་
བརྟག་དཔྱད་བྱས་སྐད། དཔྱད་འབྲས་ལས། མི་གཞན་གྱི་དང་བ་འདྲེན་དགོས་ན་རང་གཤིས་
ལ་རྟགས་མཚན་བཞི་བཅུ་ཞེ་དྲུག་ཅིས་ཀྱང་འཛོམ་དགོས་པར་རྟོགས། བསྡོམས་ཚིག་འདི་
མཐོང་ཞིང་ཐོས་པའི་མོད་ལ། སྤྱི་ཚོགས་ཀྱི་མི་ཕལ་མོ་ཆེ་རྣམས་སུན་སྣང་སྐྱེ་བར་འགྱུར་
ནའང་། སྐྱེ་བོ་གཞན་གྱི་ཁས་ལེན་འཐོབ་ཕྱིར། ཇི་ལྟར་སྡུག་གི་ཁུར་པོས་ནོན་ཀྱང་། རྟ་མོག་
གི་སྤུ་ལྟར་འཛིངས་པའི་བཟང་པོའི་མི་གཞི་དེ་དག་ལ་བསམ་གཟས་ནས་མི་སློབ་ཐུ་མེད་ཡིན་
ནོ། །
སྔོན་ཆད་མོ་བརྒྱ་སེམས་པ་ཤོར་སའི་གསར་ཡག་ཅིག་གིས་བདག་བཙལ་ནས་ཡོང་། “ང་
ལ་འགྲོགས་རོགས་འདུག་རོགས་གཅིག་ཀྱང་མེད། མི་ཚོ་ང་ལ་དགའ་པོ་མེད་པས་སེམས་པ་
སྐྱིད་པོ་མི་འདུག དེའི་ཕྱོགས་ནས་བློ་སྒོ་ཞིག་འབྱེད་གནང་ཡོད་པ་མཁྱེན”ཟེར།
ང་ཁོ་ལ་དོགས་པ་ཅུང་ཞིག་ཟོས་སོང་བས། མགོ་རྔ་མ་དང་བར་སྐེད་པ་མེད་པའི་ཁ་བརྡ་
མང་པོ་བྱས་ནས་ཁོའི་སེམས་ལྷོད་ལ་འབབ་ཏུ་བཅུག ཁ་བརྡ་བྱེད་ཀྱིན་བྱེད་ཀྱིན་ཁོ་རང་རང་
ཤེད་ཚ་པོ་ཡོད་པས་རང་གཙོ་བོར་བཟུང་ནས་གཞན་ཚོ་མིག་ལམ་དུ་མི་འཇོག་པའམ་ཁྱད་དུ་
གསོད་ལ་དགའ་བའི་གཤིས་ཀ་དང༌། བྱ་བ་སྤྱོད་པ་སྣ་ཚོགས་ཀྱི་སྟེང་ནས་རང་གི་བསམ་བློ་མི་
ལ་བསྟན་འདོད་ཀྱིན་ཡོད་པའི་རྣམ་འགྱུར་དེ་ངས་ཤེས་སོང༌། ཕར་བལྟས་ན། ཁོའི་རང་གཤིས་
ཀྱི་ཉིང་ལག་རྫོགས་མེད་པར་མ་ཟད། ཨུ་ཚུགས་ཆེ་མདོག་ཅིག་ཀྱང་འདུག
ཁོས། “ང་མི་ཚོར་འཆམ་པོ་གཏན་ནས་མེད་པ་ང་རང་གིས་ཀྱང་ཤེས། རྒྱུན་དུ་མཉམ་མ་
གཞག་ས་ནས་ཕ་རོལ་པོའི་ཐུགས་མི་སྤྲོ་བར་བཏང་འགྲོ། འདིའི་ཕྱོགས་ལ་ཐབས་ཤེས་ཅི་ཡང་
མེད་པས། ཅི་ཞིག་བྱས་ན་དགའ”ཟེར།
ངས་གཤིས་ཀ་དང་འབྱུང་བ་ལ་བསམ་བློ་རྣལ་དུ་ཐིངས་པ་ཞིག་བཏང་རྗེས། དཀའ་གནད་
དེ་ཐག་གཅོད་དགོས་ན། རང་ཁོ་ན་གཙོ་བོ་དང་ཚད་མར་འཛིན་པའི་ཕྱོགས་ལྷུང་གི་བསམ་པ་
དེ་དོར་ནས་མི་ལ་བསྟུན་ཤེས་བྱ་དགོས་ཚུལ་བཤད། དང་ཐོག་ཁོས་བདག་གི་གཏམ་དེར་མགོ་
མ་ཚོས་པའི་རྣམ་འགྱུར་ཞིག་བསྟན་ནས་ཉན་རྩིས་མ་བྱས་ནའང་།སྡུག་ལ་ཐུག་ཡོད་པས་འདང་
བརྒྱབ་བརྒྱབ་རྗེས།མཐའ་མཇུག་ང་ལ་བདེན་ཁ་བྱིན་སོང༌།
ངས་ཁོ་ལ་བྱེ་བྲག་ཏུ། དགོང་མ་རེ་བཞིན་མར་ཉལ་དུས། ཉི་མ་དེའི་ནང་ལ་འཕྲད་པའི་མི་
དེ་ཚོ་མ་བརྗེད་པར་བྱས་ཏེ། སེམས་ལ་ཁོ་ཚོ་དང་ཕན་ཚུན་འབྲེལ་འདྲིས་བྱེད་ཚུལ་སྒོམ་དགོས་
པར་མ་ཟད། ཁོ་ཚོར་སྙིང་ནས་བཀྲ་ཤིས་བདེ་ལེགས་འབྱུང་བའི་སྨོན་འདུན་ཡང་ཞུ་དགོས་ཚུལ་
བསླབས།
གཞུག་ནས་ན་གཞོན་འདིས་ངའི་བསམ་འཆར་ལག་ལེན་དུ་བཏབ་སྟེ། རང་ཁོ་ན་གཙོ་བོར་
འཛིན་པའི་འདུ་ཤེས་སྤངས། ཁེངས་སྐྱུང་ཞི་དུལ་གྱི་སྒོ་ནས་མི་ལ་བསྟུན་ཐུབ་པར་གྱུར་པས། ཕ་
མ་གཉིས་ལ་སླར་འདུམ་སོང་ལ། མི་གཞན་དང་འབྲེལ་ལུགས་ཀྱི་ཐབས་ཀྱང་ཡང་དག་ཏུ་རྙེད་
སོང་ངོ་།།
དོན་དམ་པར། མིའི་འབྲེལ་ལུགས་ཀྱི་ངོ་བོ་ལ་བལྟས་ནས་བཤད་ན། གཞན་གྱི་དང་བ་
འདྲེན་པ་དེ་རང་ཉིད་གཞན་ལ་དགའ་བ་དང་གཉིས་སུ་མ་མཆིས་སོ། །ཝའེ་ཝུ་རའོ་ལའོ་ཁར་
ཟའུ་ཡིས། མིའི་འབྲེལ་ལུགས་སྐོར་ལ་སྐད་གྲགས་ཆེ་བའི་ལེགས་བཤད་ཅིག་གསུངས་པ་ཇི་
སྐད་དུ། “བདག་སུན་སྣང་སྐྱེ་བའི་མི་ལ་གཏན་ནས་འཕྲད་མྱོང་མེད”ཅེས་པ་འདིའོ། །གཏམ་
འདི་བཏགས་ཐལ་ཆེ་བར་འདོད་མཁན་ཡོད་ནའང་། ཁོང་གིས་དོན་དམ་དུ་དེ་ལྟར་འདོད་པར་
མ་ཟད། ཇི་བཞིན་ཕྱག་ལེན་དུའང་བཏབ་པར་བཤད། དེའི་རྐྱེན་གྱིས། མི་ཚོས་ཁོང་ཉིད་ཉི་
འོག་གི་མེ་ཏོག་ཏུ་བརྩིས་ནས། ཁ་ཞེ་མེད་པར་མཛའ་བརྩེའི་ལག་ཟུང་ཁོང་ལ་བརྐྱངས་པར་
བཤད་དོ།།
ཆུ་བརྒྱ་འདུས་ས་རྒྱ་མཚོའི་ཀློང་ལས་མེད།
སྣོད་ཀྱི་འཇིག་རྟེན་ནས། ཆུ་ཕྲན་སྣ་ཚོགས་ཀྱིས་ཇི་ལྟར་རྒྱ་མཚོ་ཆེན་པོར་སྨོན་པ་དེ་
ལྟར་དུས་གཅིག་ཏུ་སྡོད་པ་མེད་པར་ཁམས་ཀྱི་མཐའི་བར་དུ་རྒྱུགས་ཏེ། མཐར་ཆུ་གཏེར་བུ་
མོའི་ལྟོ་བར་འབབ་ཚུལ་འདི་དཔེར་དྲངས་ན། སྐྱེ་བོ་རེ་རེ་རི་གསེབ་ཀྱི་ཆུ་ཕྲན་གྱ་གྱུ་དང་། སྤྱི་
ཚོགས་ནི་ཆུ་བརྒྱ་ཀློང་གཅིག་ཏུ་བསྡུ་བའི་རྒྱ་མཚོའོ། །སྤྱི་ཚོགས་ཀྱི་སྐྱེ་བོ་སུ་ཞིག་ཡིན་ཀྱང་
འཚོ་བའི་བདེ་སྐྱིད་སྙན་གསུམ་མི་འདོད་མཁན་གཅིག་ཀྱང་མེད། དེ་ལྟ་བུའི་ཡིད་ལ་སྨོན་
པའི་དོན་འདི་མངོན་དུ་བྱ་བའི་ཐབས་ལམ་འབའ་ཞིག་ནི། ཁུར་བརྩོན་ཅན་གྱི་མི་ཚེའི་
འདུན་མ་ལ་བརྟེན་ནས་རང་ཉིད་གསོན་པའི་སྲོག་ཟུངས་མངོན་པར་རྒྱས་པའི་སྤྱི་ཚོགས་
འཚོ་བའི་དབྱིངས་སུ་བསྟིམ་རྒྱུ་དེའོ།།
གནད་འདི་སུ་ཞིག་གིས་ཀྱང་ལས་སུ་བྱ་རུང་བས། རང་དང་གཉེན་ཉེ་དག་གི་འདུ་
འཛོམ་ལས་མགོ་བརྩམ་ཞིང་། རང་དང་མཛའ་བཤེས་དག་གི་འགྲོ་འོང་ལས་མགོ་བརྩམ། རང་
ཉིད་དང་ནམ་རྒྱུན་ལྷན་ཅིག་བྱ་བ་སྒྲུབ་པའི་ལས་གྲོགས་དག་གི་འབྲེལ་བ་ལས་མགོ་བརྩམ།
ལམ་ཁ་དག་ནས་རྒན་མགོ་དཀར་དང་གཞོན་སོ་དཀར་དག་ལ་འཕྲད་ལུགས་ལས་མགོ་བརྩམ།
ལས་བསྐོས་སྡུག་པོའི་མི་དག་ལ་སེམས་ཀྱིས་འཚོ་བའི་བསམ་སྦྱོར་ལས་མགོ་བརྩམ་དགོས།དེ་
ལྟར་བྱ་བའི་སྐབས་དེ་ལ་རང་ཉིད་ལྷག་པར་དོན་ཆེན་དུ་སྣང་བར་འགྱུར།
རང་ཉིད་སྟོང་རྐྱང་གི་སྡུག་བསྔལ་གྱིས་མནར་ནས། འཇིག་རྟེན་ན་མཛའ་བཤེས་ཡིད་
གཅུགས་ཤིག་ཀྱང་མེད་པར་འདོད་པའི་སྐབས་དེར། ཁ་ནང་དུ་བསྐོར་ནས་རང་ལ་གཅིག་
གཟིགས་དང་། རང་ཉིད་ཀྱི་སེམས་འཕང་དམའ་ཞིང་ཡིད་རྩིང་པོར་གྱུར་ཡོད་པའི་སྐྱོན་དེ་
མཐོང་ཡོང་། གལ་སྲིད་རང་ཉིད་ཐེ་སའི་ཚོགས་པས་རང་ཉིད་ལོགས་སུ་བཀར་བས། གཞུང་
ལས་ཁང་གི་ལས་གྲོགས་རེ་ཟུང་ལས་ངོ་ཤེས་གཞན་མེད་པའམ། བྱ་བའི་དགོས་དབང་གིས་སྡེ་
ཁག་གཞན་དག་གི་མི་རེ་ཟུང་ངོ་ཤེས་པ་ལས་ངོ་ཤེས་གཞན་མེད་པ། ཡང་ན་ལམ་ཁ་དག་ནས་
སྟེས་དབང་གིས་རྒྱུས་མེད་ཀྱི་མི་གཅིག་གཉིས་རེ་ངོ་ཤེས་པ་ལས་གྲོགས་གཞན་མེད་པས། འགྲོ་
རོགས་གྲིབ་མ་ནག་རིལ་དང་ཉལ་རོགས་པུས་མོ་སྐྱ་རིས་ལ་བྱེད་དགོས་པ་ལྟ་བུའི་གནས་ཚུལ་
བྱུང་ན། རང་སྐྱོན་མིག་གིས་མཐོང་བར་བྱས་ཏེ་མི་གྲལ་དུ་ཨེ་ཆུད་ལ་འབད་དགོས་སོ།
གལ་སྲིད་རང་ཉིད་ཉིན་མཚན་མེད་པར་ཆང་རྐྱལ་ཤོ་རྒྱག་གི་ཁྱུ་དང་འདྲེས་ཡོད་ན། དེ་
ཡང་རང་མོས་རང་འཐད་ཡིན་པས་མི་ཆོག་ཟེར་མཁན་མེད་ནའང་ཐང་མོད། འདང་རྒྱག་ཤེས་
ན། དེ་ལྟ་བུའི་དགའ་ཁ་འཁྱེར་ཕྱོགས་དེ་རང་ཉིད་ཇེ་ལེགས་ཇེ་བཟང་དུ་གཏང་མི་འདོད་
པར། རང་ཉིད་རང་ལ་དབང་བའི་འཇིག་རྟེན་ནག་པོ་ལག་མཐིལ་ཙམ་དེའི་གཏིང་དུ་བྱིངས་
ནས་ཉི་མ་འཕུད་རྒྱག་བྱེད་པ་ལས་མ་འདས་སོ། །
ལས་ཚན་ཞིག་གི་ཆེད་དུ།ང་བརྙན་འཕྲིན་ཁང་ལ་ཕྱིན་པས། དེ་ནས་བུད་མེད་ཅིག་ངོ་ཤེས་
སུ་གྱུར། མོ་ནི་དགའ་བྲོད་ཀྱི་སེམས་པ་ཡོད་མཁན་ཞིག་ཡིན་པས། འབྱུང་བ་མཐུན་པའི་མི་ཁྱུ་ལ་
འདྲེས་ཚར་འདུག མོས་ང་ལ་མོའི་སྔོན་ཆད་ཀྱི་བྱུང་རབས་གླེང་སོང་།
མོའི་སྐྱེ་ས་ནི་ལྷོ་ཕྱོགས་ཀྱི་གྲོང་བརྡལ་རང་ག་པ་ཞིག་རེད། སྔོན་ཆད་མོས་རྨོ་མོ་ལ། “ས་ཆ་
འདིའི་མི་ཚོ་ཁོག་པ་དོག་ལ་སེམས་རྒྱ་ཆུང་བ། ཤེས་རབ་དམན་ལ་ཡི་ག་ལོག་པ་དག་ཏུ་འདུག་
པར་མ་ཟད།ཤི་མ་གསོན་གྱི་ངང་ལ་འཚོ་ཐབས་བྱེད་བཞིན་པས། སོ་སོ་ལ་འདུན་མ་ཁྱོན་ནས་མི་
འདུག”ཅེས་ལེ་བདའ་དང་མཐོང་ཆུང་བྱས་མྱོང་།
དེ་ལྟར་ཡུན་གྱིས་མོ་གཞན་པའི་བྱ་བྱེད་ལས་སྟངས་མིག་ལ་རྩ་བ་ནས་མི་འགྲོ་བའི་མོ་
གསར་ཞིག་ཏུ་གྱུར་ལ། རང་ཉིད་ལ་གཞན་ཚོས་རང་སེམས་ཀྱི་སྡུག་བསྔལ་དེ་རིགས་རྟོགས་ཐུབ་
ན་སྙམ་པའི་རེ་བ་ཆེན་པོ་ཡོད་པ་གཞི་ནས་ཧ་གོ་ཡི་མེད། གནས་ཚུལ་དེ་འདྲ་བྱུང་བས། རྨོ་མོས་
ཐབས་ཤེས་ཡོད་རྒུས་ས་དེའི་ཡུལ་མི་རྣམས་ཀྱི་འཚོ་སྟངས་མོ་ལ་གོ་བཤད་བྱས། “ལྟོས་དང༌། ང་
ཚོའི་ཉེ་འཁོར་གྱི་མི་འདི་ཚོ་ཇི་འདྲའི་འབད་རྩོལ་ཆེ་བ་ལ། ཁྱིམ་གྱི་འཚོ་བ་ངོས་གཙང་སྟབས་
འབྲེལ་གྱི་ངང་ལ་སྐྱེལ་བཞིན་པ་འདི་ཐམས་ཅད་སྤྱི་ཚོགས་ལ་ཕན་པའི་ལས་ཀ་རེད”ཅེས་སེམས་
གསོ་བཏང་ནའང་། གཏམ་དེ་དག་སྤྱང་ཀིའི་རྣ་ལ་ཆོས་བཤད་དུ་གྱུར་ནས་ཕན་མ་ཐོགས། མི་
གཞན་པ་མིག་ནང་དུ་རྩ་བ་ནས་མི་འཇོག་པར། ང་དང་ཁོ་ཚོ་འཇིག་རྟེན་གཉིས་ཀྱི་མི་རེད་ཅེས་
ཁྱད་དུ་བསད།
དེའི་གཞུག་ནས་མོ་ཨ་རིའི་ཉིག་ཡོག་ཏུ་འབྱོར། ས་དེ་ནས་རྩོམ་པ་པོ་དང་སྒྱུ་རྩལ་པ་
སོགས་ཁ་སེམས་མཐུན་པའི་མི་དག་ལ་འཕྲད་པས། མོ་རང་རྩོམ་པ་པོ་ཞིག་ཏུ་གྱུར། ད་ལྟ་མོའི་
སེམས་ཁམས་སྔོན་ཆད་དང་གཏན་ནས་མི་འདྲ་བར་མི་གཞན་ཞིག་ཏུ་གྱུར་ཚར་བའི་སྣང་བ་
སྟེར།མོ་རང་ཉིད་ཀྱིས་ཀྱང་ད་ལྟ་ཁས་ལེན་ཆོག་པའི་འདུས་ཚོགས་ཤིག་ལ་ཐུག་སོང་བར་འདོད།
དེ་ལྟ་ནའང་། འདུས་ཚོགས་དེའི་ན་གཞོན་ཚོ་བསམ་བློ་མ་སྨིན་ཁར་ཧོལ་རྒྱུག་ལ་དགའ་བས།
གང་ནས་བལྟས་ཀྱང་ཁོ་ཚོར་གླེན་རྟགས་ཤིག་འདུག་སྙམ། མི་རང་ག་པ་ཚོའི་མིག་ལམ་ན། ཁོ་
ཚོ་གསར་པ་ལ་ཞེན་ཐལ་ཆེ་དྲགས་འདུག་ལ། བྱ་བྱེད་འགའ་རེ་བག་མེད་འཆལ་སྤྱོད་ཀྱི་ངང་
ཚུལ་དུ་མ་གྱུར་པའི་ངེས་པའང་མེད་པ་ལྟར་མོས་ཀྱང་། ཁོ་ཚོར་སྟོང་གསུམ་རང་ལ་དབང་བར་
འདོད་པའི་ཧམ་པ་ཆེ་ཁར་མི་གཅིག་ཀྱང་མིག་ལ་མི་འཇོག་པའི་སྙིང་སྟོབས་དེ་མ་གཏོགས། ཧ་
ལས་ཧང་སང་དགོས་པའི་ཤེས་བྱ་ཡོན་ཏན་སྣ་གཅིག་ཀྱང་མི་འཛོམ་སྙམ།
དེ་ལྟར་ཟང་ཟིང་དུ་གྱུར་པའི་མི་ཚོགས་དེའི་རང་གཤིས་གསལ་པོར་མཐོང་བ་ན། བསམ་
གྱིན་བསམ་གྱིན་ཁོ་ཚོའི་ཡ་མ་བླའི་བསམ་བློ་དང་རྒྱབ་འགལ་གྱི་བྱ་སྤྱོད་དེ་དག་ལ་སྙིང་པོ་ཅི་
ཡང་མི་འདུག་སྙམ་པས།སེམས་པ་ཡང་བསྐྱར་བདེ་ལ་འབབ་ཐུབ་མ་སོང༌།
སེམས་ཀྱི་མྱོང་བ་དེ་དག་གིས། མོར་རང་སེམས་ལ་ལྟ་རྟོག་མི་བྱེད་ཐུ་མེད་བྱུང་དུ་བཅུག་
གཤིས། མིག་གི་ལྟ་སྟངས་བསྒྱུར་ནས་དགའ་བྲོད་ཀྱི་མིག་གིས་གྲོགས་པོ་ཚོར་བལྟ་མགོ་ཚུགས།
ལྟ་བཞིན་ལྟ་བཞིན་སྔོན་གྱི་གྲོགས་པོ་ཚོའི་སྟེང་ན་བཟང་ཆ་བརྩིས་ནས་མི་ཚར་བ་ཡོད་པ་
གསར་དུ་མཐོང༌། དེ་ལ་བརྟེན་ནས་མོ་སྔོན་ཆད་ཀྱི་མི་དེ་མ་ཡིན་པའི་མི་གསར་པ་ཞིག་ཏུ་གྱུར་
ཁར། དགའ་བྲོད་ཀྱི་སེམས་པ་རྨང་ནས་གསོས་ཏེ་གཞན་ལ་འབྲེལ་འདྲིས་བྱས་པ་ན། རང་ཉིད་
ཟོ་བཟང་གུས་ལུགས་ཆེ་བ་སོགས་གཞན་གྱིས་ཚུར་བརྩི་རིན་ཡོད་པའི་མི་ཞིག་ཡིན་ཚེ། ཉིག་
ཡོག་དང་བཅས་པའི་ས་རྒྱུས་ཆུ་རྒྱུས་ཡོད་པའི་ཡུལ་དག་ན། ངོ་ཤེས་དང་གྲོགས་པོར་འགྱུར་
རུང་གི་སྐྱེས་ཕོ་མོ་ཤིན་ཏུ་མང་པོ་ཡོད་པའི་གནས་ལུགས་གསར་དུ་རྟོགས། དེ་ལྟར་རང་བཞིན་
གྱི་ངང་ལ་ཤེས་ཅན་མཁྱེན་ལྡན་གྱི་གྲོགས་པོ་ཟློས་གར་མཁན་པོ། རི་མོ་པ། གར་པ་སོགས་མང་
པོ་རྙེད་ནས་ཕན་ཚུན་བར་ལ་མཛའ་བརྩེ་མཉེས་གཤིན་གྱི་མེ་ཏོག་ཀྱང་བཞད། དེ་ནས་བཟུང་།
མོས་རང་གི་འཚོ་བའི་སྙིང་པོ་གསར་དུ་རྟོགས་སོ།།
གཞན་ལ་སེམས་དཀར་བྱོས་དང་རང་ལ་ཕན།
ཨ་རིའི་སྦོ་སི་ཀྲོན་གྲོང་ཁྱེར་ན། ཡ་ཧུ་དཱ་པའི་མགོ་ཐོག་ཏུ་ལྷུང་བའི་ཁྲག་གི་འཇིགས་
པ་རྗེས་སུ་དྲན་པའི་རྡོ་རིང་ཞིག་བསླངས་ཡོད་པ་དེའི་ངོས་སུ། མཚན་ལ་མར་ཐིན་ཟེར་བའི་
འཇར་མན་ཆོས་གསར་གྱི་མཆོད་གཡོག་ཅིག་གིས་ལྟུང་བ་བཤགས་པའི་སྙན་ངག་ཅིག་
བྲིས་ཡོད་པ་ཇི་སྐད། “དང་པོར་ཁོ་ཚོས་མཉམ་ལས་མཉམ་འཚོ་པ་རྣམས་གསོད་གཏུབ་ཀྱིས་
འཕུང་ལ་སྦྱོར་སྐབས། ང་ཁ་གྲག་མ་ཐུབ། ཁོ་ཚོས་མུ་མཐུད་ནས་ཡ་ཧུ་དཱ་པ་ལ་ཁྲག་གི་འཁོར་
ལོ་བསྐོར་དུས། རང་ཉིད་ཡ་ཧུ་དཱ་པ་མིན་སྙམ་ནས་ཁ་མ་གྲག དེའི་གཞུག་ནས་ཁོ་ཚོས་བཟོ་
ཚོགས་ཀྱི་དྲུང་འཁོར་ལས་ཚན་པ་རྣམས་ཁྲག་ལ་རྫི་སྐབས། ངས་སྔར་བཞིན་ཁ་ལ་སྒོ་ལྕགས་
བརྒྱབ་ནས་བསྡད། མཐའ་མར་ཁོ་ཚོས་གསོད་སྦྱོར་གྱི་གྲི་ཁ་ང་ལ་གཏད་ནས་ཡོང་དུས། ངའི་
དོན་ལ་ཡར་ལངས་ནས་སྐད་ཆ་བཤད་མཁན་གཅིག་ཀྱང་མེད་སོང”ཞེས་པ་འདིའོ། །
འཁོར་བའི་གཞིས་ཁྱིམ་འདི་ནས། སྐྱེ་བོ་རེ་རེ་དཀའ་སྡུག་ཆེ་མ་ཆུང་གསུམ་ལ་མི་
འཕྲད་པའི་ཐབས་གཞར་ཡང་མེད་དེ། ང་ཚོས་མཐོང་ཐོས་སུ་གྱུར་པའི་སྐྱེ་བོ་གང་དེའི་མགོ་
ཐོག་ཏུ་ལྷུང་བའི་བགེགས་དང་བར་ཆད་གང་དེ། ནམ་ཞིག་རང་གི་མགོ་ཐོག་ཏུ་ལྷུང་བར་མི་
འགྱུར་བའི་ངེས་པ་གཅིག་ཀྱང་མེད་པས། དེ་ཉིད་ལ་རྒྱབ་ནས་སྐྱོར་ཞིང་འགབ་ནས་འདེགས་
པའི་རྗེས་འཛིན་གྱི་བརྩེ་བ་མ་ལྷོད་དང་། མཚམས་མཚམས་ལ་དེ་ལྟ་བུའི་གཞན་ཕན་ཁུར་
སྐྱེད་ཀྱི་ལྷག་བསམ་དྲོན་མོ་དེ་རང་གིས་རང་ཉིད་སྐྱོབ་པའི་ཐབས་སུ་འགྱུར་སྐབས་མང་ངོ་། །
དེའི་ཕྱིར། གཞན་དོན་རྗེས་སུ་ཟུངས་དང་། དོན་ལ་དེ་ཉིད་རང་གིས་རང་ཉིད་རྗེས་སུ་འཛིན་
ཚུལ་ཡིན་ནོ། །
འདུ་འཕྲིག་རྒོད་པའི་འཁོར་བ་ནས། ཕན་ཚུན་ལ་དགའ་བའི་མིག་གིས་བལྟས། མཐུན་
པའི་སེམས་ཀྱིས་འགྲོགས། བྱམས་པའི་ངག་གིས་བརྩིས། ཡངས་པའི་བློ་ཁོག་བསྟན་ནས་སྐྱོང་
དགོས་ཏེ། ང་སེམས་ཅན་གྱི་ཆེད་དུ་དང་སེམས་ཅན་ངའི་ཆེད་དུ་འཚོ་བཞིན་ཡོད་ཅེས་པའི་
བཤད་རྒྱུན་གྱི་དགོངས་པ་ཡང་འདི་ཀ་རང་ཡིན། ཞིབ་མོའི་བློས་དཔྱད་ན། གཞན་ལ་རོགས་
དན་བྱེད་པ་དོན་ལ་རང་ལ་རོགས་དན་བྱེད་པ་དེ་ཡིན་ལ། གཞན་གྱི་དོན་བྱ་གྲུབ་བཅུག་པ་
དོན་ལ་རང་གི་དོན་བྱ་གྲུབ་བཅུག་པ་དེ་ཡིན་ནོ།།
གན་དྷི་ནི་རྒྱ་གར་པའི་སྐྱབས་དང་སྐྱོབ་པ་རེད་ལ། འགྲན་གྱི་དོ་ཡ་མེད་པའི་སྲིད་ཀྱི་སྟོན་
པའང་ཡིན་གཤིས།རྒྱ་གར་པས་ཁོང་ལ་སེམས་དཔའ་ཆེན་པོའི་མཚན་གསོལ།
ཐེངས་ཤིག་ལ།གན་ངྷི་མེ་འཁོར་ལ་བཞུགས་ཏེ་དོན་ཆེན་བསྒྲུབ་ལ་ཆེད་ཕེབས་སྐབས།མེ་འཁོར་
དུ་མི་མང་པོས་འཚང་ཁ་བརྒྱབ་དྲགས་པས། མཆིལ་ལྷམ་ཡ་གཅིག་ཞབས་ནས་བོར་སོང་། མེ་འཁོར་
ལས་བབས་ནས་སྒྲུག་ལོང་མ་བྱུང་སྟབས།མི་ཚོས་ཁོང་ལ་ཕངས་པའི་རྣམ་འགྱུར་བསྟན།གན་དྷིས་སྣང་
དོགས་མེད་པར་ལྷག་མའི་ལྷམ་ཡ་གཅིག་པོ་དེའང་ཞབས་ནས་ཕུད་དེ་སྒེའུ་ཁུང་ནས་མར་གཡུགས།
མི་ཞིག་གིས་ཁོང་ལ། “ཁྱོད་ཀྱིས་བོར་སོང་བའི་ལྷམ་དེ་བཙལ་ཐབས་མི་བྱེད་པར། ཡ་
གཅིག་པོ་དེའང་མར་གཡུགས་ནས་ཅི་བྱེད”ཅེས་དྲིས།
གན་ངྷི་ཞལ་འཛུམ་ལངས་ཞོར། “ངས་ལྷམ་ཡ་གཅིག་བོར་ཟིན་པ་དེ་མི་ཞིག་གིས་རྙེད་
ཡོད་པ་ཁོ་ཐག་ཆོད་ནའང་། ལྷམ་ཡ་གཅིག་གོན་ཐབས་མེད་པས་སྡུག་བསྔལ་ཡོད་སྲིད་ཀྱི་རེད།
ལྷམ་གཅིག་པོ་འདིའང་མར་གཡུགས་པས་ཁོ་དགའ་འགྲོ་ཡི་རེད།ཁོ་གཅིག་པུ་མ་ཟད། ངས་ལྷམ་
ཡ་གཅིག་གོན་ནས་དོགས་མི་བདེ་བར་སྡོད་མི་དགོས། དེར་མ་ཟད། ཁོ་དགའ་ན་ང་རང་བཞིན་
གྱིས་དགའ་བ་ཡིན”ཞེས་གསུངས་སོ།།

ལེའུ་དྲུག་པ།
རྣམ་གནོན་སྟོབས་ཅན་ཡུལ་ལ་གཟིགས་མོར་ཕེབས།

བག་མེད་ལེ་ལོ་དང་དོན་མེད་རྣམ་གཡེང་། ཟ་འདོད་སྐྱིད་འཚེར། ཁ་
གདངས་ལག་པ་རྐྱོང་ལ་དགའ་བའི་སྐྱེ་བོ་ཕལ་མོ་ཆེ་རྣམས་མནོག་ཆུང་གི་
ངང་ལ་མི་ཚེ་ཟད་ཅིང་། ཕྱི་རབས་པའི་མིག་ལྟོས་ལ་བྱས་རབས་སེན་མོ་
ཙམ་ཡང་འཇོག་མི་ཐུབ་དོན། ཁོ་ཚོར་ཕུགས་ཟབ་གཏིང་རིང་གི་འདུན་མ་ཅི་
ཡང་མེད་པའི་གནད་དེ་ལ་ཐུག་ཡོད། གཞོན་སྐྱེས་ཚོས། རང་ཉིད་ཀྱི་འབྱོར་
པ་ཇི་ལྟར་ཞན་ནའང༌། བསླབ་པ་སློབ་གཉེར་ལ་བརྟེན་ནས་རང་ཉིད་ཡར་
ལ་བརྩོན་པའི་གོ་ཆ་བགོ་ཐུབ་ན། རེ་བའི་འབྲས་བུ་བརྒྱ་ཚོགས་
སྨིན་ལ་ཐེ་ཚོམ་མི་དགོས། དེ་ལྟ་ནའང་། རང་ཉིད་ཁོག་སྟོང་ཤེས་མེད་དུ་
བཏང་ནས་མནོག་ཆུང་ཕལ་པའི་སྐྱེ་བ་ལ་མངོན་པར་འཁྲེང་བའི་སྐྱེ་བོ་དག་
ལ་ཅི་ཡང་བྱར་མེད་དེ། རང་ཉིད་ཀྱི་རྟོགས་པ་ནང་ནས་མ་སད་ན། གཞན་གྱི་
ཁ་ཏ་གོ་བཤད་ཁོ་ནས་བསླབ་བསྐྱེད་ཡོང་རེ་མེད་པའི་ཕྱིར་རོ། །
སྣང་བའི་འཇིག་རྟེན་རྟོག་པའི་འཆར་ལུགས་ཡིན།
སྐྱེ་བོ་ཞིག་གིས་ཉི་མར་གདོང་གཏད་ཚེ་མིག་རྩ་འོད་ཆེམ་ཆེམ་དུ་གཏོང་ལ། གལ་
སྲིད་ཉི་མ་ལ་རྒྱབ་ཀྱིས་ཕྱོགས་པ་ཡིན་ན་མིག་ལ་རང་གི་གྲིབ་ནག་དེ་སྣང་འོང་། འཇིག་རྟེན་
གཅིག་ལ་ལྟ་ལུགས་མི་འདྲ་བས་བལྟས་ན་གནས་ཚུལ་གཅིག་ལ་སྣང་ཚུལ་དུ་མ་འཆར་ངེས།
ཕྱི་སྣང་བའི་འཇིག་རྟེན་ལ་ཁྱད་པར་ཅི་ཡང་མེད་ནའང་། སྐྱེ་བོ་སོ་སོའི་ཁམས་དང་མོས་པ་མི་
འདྲ་བའི་དབང་གིས་ཡུལ་གྱི་འཆར་ལུགས་མི་འདྲ་བ་འབྱུང་ལ། འཆར་ལུགས་དེ་ཉིད་བདེན་
པར་འཛིན་ཚུལ་ཡང་སྣ་ཚོགས་འབྱུང་བ་གཤིས་སུ་གྲུབ་པ་དེ་བཞིན། ང་ཚོས་སེམས་ཀྱི་
འཛིན་སྟངས་ཕར་གཅིག་བསྒྱུར་བས།ཕྱི་སྣང་བའི་འཇིག་རྟེན་ཡང་དེ་དང་བསྟུན་ནས་གཞན་
དུ་འགྱུར་འགྲོ།
ཡེ་ཤུ་ཆོས་རྫི་ཞིག་གིས་ཆོས་བཤད་ཀྱི་མ་ཡིག་གྲ་སྒྲིག་བྱེད་སྐབས། ཁོང་གི་བུ་ཆུང་དེས་
སྐད་བརྒྱབ་ནས་སོས་དལ་དུ་མ་བཅུག ཆོས་རྫི་སྡུག་ལ་ཐུག་ནས་དུས་དེབ་ཅིག་གི་བར་བཅུག་
རི་མོར་བྱས་པའི་འཛམ་གླིང་ས་བཀྲ་ཞིག་བཞི་གས་ལྔ་གཤགས་སུ་བཏང་ནས་བུ་ལ་གཏད་དེ།
“གལ་སྲིད་ཁྱོད་ཀྱིས་ས་བཀྲ་འདི་ཇི་མ་ཇི་བཞིན་བསྒྲིག་ཐུབ་ཚེ། བདག་གིས་ཁྱོད་ལ་ཨ་སྒོར་
གཅིག་གི་བྱ་དགའ་སྟེར”ཞེས་བུ་ལ་ལས་དེ་བཅོལ་ནས་ཁ་རོག་ལ་སྡོད་བཅུག
ཆོས་རྫིའི་སེམས་ལ་བུ་ཆུང་གིས་ས་བཀྲ་འདི་སྔ་དྲོའི་རིང་ལ་བསྒྲིག་དགོས་པས་སེམས་པ་
བདེ་ལ་ཕབ་ནས་ཆོས་བཤད་གྲ་སྒྲིག་བྱས་ཆོག་སྙམ། ཡིན་ནའང་། བུ་ཆུང་གིས་སྐར་མ་བཅུ་ལས་
མ་འགོར་བར་སྒོ་བརྡུངས། ས་བཀྲ་དེ་ཇི་མ་ཇི་བཞིན་བསྒྲིགས་ནས་འཁྱེར་ཡོང་བ་མཐོང་བས།
ཁོང་ཧ་ལས་ཏེ།“བུ།ཁྱོད་ཀྱིས་ཇི་ལྟར་ལམ་སེང་འདི་ལྟར་བསྒྲིགས་ཐུབ་སོང”ཞེས་དྲིས།
“འདི་སླ་མོ་རེད། ས་བཀྲ་འདིའི་རྒྱབ་ལོགས་ན་མི་ཞིག་གི་པར་ཅིག་འདུག ངས་མི་འདིའི་
པར་འདི་ཕྱོགས་གཅིག་ཏུ་བསྒྲིགས་ཚར་རྗེས་ཚུར་བསྐོར་བ་ཡིན། ངས་བལྟས་ན་མི་འདིའི་པར་
གྱི་སྒྲིག་ལུགས་འཕྱུག་མེད་ན།ས་བཀྲ་ཡང་འཕྱུག་མེད་སྙམ”ཞེས་ལན་བཏབ།
ཆོས་རྫི་དགའ་ནས་དེ་མ་ཐག་བུ་ལ་ཨ་སྒོར་གཅིག་པོ་སྤྲད་དེ། “ཁྱོད་ཀྱིས་བདག་ལ་སང་
ཉིན་ཆོས་ཅི་ཞིག་བཤད་རྒྱུའི་བློ་སྒོ་ཕྱེ་སོང་། ད་ངས། གལ་སྲིད་རང་ཉིད་ལ་འཁྲུལ་བ་མེད་
ན། ཁོའི་འཇིག་རྟེན་ལའང་འཁྲུལ་བ་མེད་ཅེས་པའི་སྐོར་བཤད་རྒྱུ་ཡིན”ཞེས་བཤད་དེ་རང་གི་
འཆད་བྱ་དེ་མ་ཉིད་དུ་གཏན་ལ་ཁེལ།
གནས་ལུགས་འདི་བཞིན། གལ་སྲིད་ཁྱོད་ཀྱི་སེམས་ཁམས་དགའ་བྲོད་ཀྱིས་བཟུང་ཡོད་
ན། ཁྱོད་ཀྱི་འཚོ་བའང་དེ་བཞིན་དགའ་བྲོད་ཀྱིས་གཟུང་ངེས་ལ། དེ་མ་ཡིན་པར་སྙིང་ཤ་སྐྱོ་
སེམས་ཞུམ་གྱིས་བཏུམས་ཡོད་ཚེ། འཚོ་བའང་དེ་བཞིན་སྐྱོ་ངལ་གྱིས་མནར་བར་འགྱུར།
ཁམས་ཀྱིས་ཁྱོད་ཀྱི་དོན་ཆེན་ལེགས་པར་འགྲུབ་འཇུག་ལ། ཁྱོད་ལ་སྐུ་གྱོང་རྟས་མི་ཐེག་པ་
དག་ཀྱང་འབྱུང་དུ་འཇུག དོན་དག་འདྲ་འདྲ་གཅིག་སེམས་ཀྱི་འཛིན་སྟངས་མི་འདྲ་བའི་མི་
གཉིས་ཀྱིས་སྒྲུབ་ན། འབྲས་བུ་གཏན་ནས་མི་འདྲ་བའང་གནས་ལུགས་འདིའི་དབང་གིས་སོ། །
དེའི་ཕྱིར། ཁྱོད་ཀྱི་ཚེ་གང་པོའི་བདེ་སྡུག་གི་རྒྱུ་ལ་རང་གི་སེམས་ཁམས་ལས་གཞག་རྒྱུ་མེད་དོ།།
དགའ་བྲོད་ཀྱི་སེམས་པས་ཁྱོད་ཀྱི་འཇིག་རྟེན་ལ་དགའ་བའི་སྒྲོན་མེ་སྦར་ཐུབ་ན། སྐྱེ་
བ་ལ་སྙིང་པོ་ལེན་ཕྱིར་དང་། འཁོར་བ་ལ་བདེ་བ་ལྡན་ཕྱིར། བྱས་པ་ལ་འབྲས་བུ་ཐོགས་ཕྱིར།
དགའ་བྲོད་ཀྱི་སྙིང་གི་མེ་དྲོད་ཅི་ནས་ཀྱང་ལུས་ཀྱི་རྩ་འདབ་ཀུན་ཏུ་འབབ་ཏུ་འཇུག་དགོས།
ཨ་རིའི་སེམས་དཔྱོད་མཁན་པོ་ཝེལ་ལེམ་ཇེམ་ཟིས་དེ་སྐད། "ང་ཚོའི་ཚེ་རབས་འདིའི་
སྐྱེ་བོ་རྣམས་ཀྱི་རྟོགས་པ་ཆེན་པོ་ནི། སེམས་ཁམས་ལ་འགྱུར་བ་བསྐྱེད་དེ་རང་ཉིད་ཀྱི་འཇིག་
རྟེན་ལ་སེལ་འཛུད་ལེགས་བཅོས་གཏོང་བ་དེ་རེད་་གསུངས། ངེས་པའི་དོན་དུ། མི་ཚེའི་རྒྱལ་
ཕམ་དང་བདེ་སྡུག དགའ་སྐྱོ་ཆགས་སྡང་ཐམས་ཅད་ནང་གི་རྣམ་རྟོག་ལ་མ་འབྲེལ་བ་གཅིག་
ཀྱང་མེད།གཏམ་རྒྱུད་འདི་འདྲ་ཞིག་ཡོད་དེ།
ཨ་མ་རྒན་མོ་ཞིག་གིས་ཚོན་རྒྱག་ཅིག་གདན་དྲངས་ནས་ཁང་པའི་ལྡེབས་ལ་བཀྲག་རྩི་
གཏོང་དུ་བཅུག ཚོན་རྒྱག་དེས་ཨ་མ་རྒན་མོའི་ཁྱོ་ག་རྒན་པོ་དེའི་མིག་གཉིས་ལོང་ཡོད་པ་
མཐོང་བས། སྙིང་རྗེ་ནས་མིག་ཆུ་ཤོར། དེ་ལྟ་ནའང་། རྒན་པོ་སྐྱིད་དགའ་སྤྲོ་གསུམ་ཅན་ཞིག་ཏུ་
འདུག ཚོན་བཏང་བའི་ཉི་མ་དེ་གའི་རིང་ལ་ཁོ་གཉིས་ཁ་སེམས་མཐུན་པར་གྱུར། ཚོན་རྒྱག་གིས་
རྒན་པོའི་མིག་ལོང་ཡོད་ཚུལ་གྱི་སྐད་ཆ་ཚིག་གཅིག་ཀྱང་མ་བཤད།
ལས་ཀ་གྲུབ་རྗེས། ཚོན་རྒྱག་གིས་རྩིས་ཁྲ་རྒན་མོར་གཏོད་སྐབས། རྒན་མོས་སྔོན་ལ་གཏམ་
ཚར་བའི་གོང་མར་བཅག་འདུག་པ་མཐོང་བས། “ཅིའི་ཕྱིར་ཕབ་བཅག་འདི་འདྲའི་མང་པོ་བྱས་
སོང”ཞེས་དྲིས་པ་ན། ཚོན་རྒྱག་གིས།“བདག་ཁྱེད་ཀྱི་སྐུ་ཞབས་ལ་འགྲོགས་རིང་སྐྱིད་པོ་བྱུང་སོང་།
ཁོང་གི་འཚོ་ལུགས་ཀྱིས་བདག་ལ་རང་གི་གནས་ཚུལ་མི་ཡག་རྒྱུ་མེད་པས་ལས་ཀ་ལ་སུན་སྣང་
བྱེད་མི་ཉན་པའི་ངེས་ཤེས་སྐྱེས་སུ་བཅུག་སྟབས། རིན་འབབ་ཁག་ཅིག་མར་བཅག་ནས་ཁོང་ལ་
ཐུགས་རྗེ་ཞུ་བའི་མཚོན་བྱེད་ཙམ་དུ་ཕུལ་བ་ཡིན”ཞེས་ལན་བཏབ།
ཚོན་རྒྱག་གིས་རྒན་པོ་གཙུག་ཏུ་བཀུར་བའི་གུས་ལུགས་ཀྱིས་རྒན་མོ་ལ་མིག་ཆུ་ཤོར་དུ་
བཅུག་སྟེ། རྒྱུ་མཚན་ནི་གཏོང་ཕོད་ཀྱི་ཕྱག་ཟུང་ཡངས་པའི་ཚོན་རྒྱག་ཁོང་ལའང་ལག་པ་ཡ་
གཅིག་ལས་མེད་པའི་ཕྱིར་རོ།།
དལ་འབྱོར་མི་ཚང་བའི་སྐྱེ་བོ་ཚོའང་འདི་ལྟར་བློ་བརྟན་སྙིང་བསྲན་ཆེ་བ་ལ་ལྟོས་དང་།
སྐྱེ་མཆེད་ཀྱི་ཁོ་ལག་ཡོངས་སུ་རྫོགས་པའི་ང་ཚོ་ལ་ཅི་ཞིག་བྱུང་སོང་།
འཁོར་བར་སྐྱེས་ཙ་ན། སྐྱེ་བོ་རེ་རེ་ཆག་ཆེ་ཉམ་ང་ལ་མི་འཕྲད་པའི་ཐབས་གཞར་ཡང་
མེད་དེ། དཔེར་ན། དགའ་ཉེ་སྤུན་མཆེད་འཆི་བདག་གིས་འཁྱེར་བ། དགའ་བའི་གྲོགས་དང་
བྱེས་བྲལ་དུ་སོང་བ། འབྱུང་གཞི་མི་འདོད་ནད་ཀྱིས་ཟིན་པ་ལ་སོགས་པའི་སྡུག་བསྔལ་འབྱུང་
ངེས་ནའང་། འདི་དག་གིས་ཁྱོད་ཀྱི་སྲོག་རྩ་བསྒག་ག་ལ་ནུས།
སྐྱེ་བོ་གང་མང་ཞིག་གི་ཕྱིའི་སྡུག་བསྔལ་མཐའ་དག་ནང་སེམས་ཀྱིས་སྐྱེད་བཞིན་ཡོད་
པས། རེ་ཐག་མ་ཆད་པར་ཁ་གཞན་དུ་བསྐོར་ནས་འདང་རྒྱག་ཐུབ་ན། སྡུག་གི་མུན་པ་སངས་
ཏེ་སྐྱིད་ཀྱི་ཉི་མ་ཤར་ཡོང་། དེའི་ཕྱིར། བདེ་སྡུག་གཉིས་ཀྱི་བྱེད་པོ་ལ་རང་སེམས་ལས་གཞག་
རྒྱུ་མེད།
ཁྱོད་ཀྱིས་སེམས་ཀྱི་འཛིན་སྟངས་ཕར་གཅིག་བསྒྱུར་བས། ཁྱོད་དང་འཇིག་རྟེན་གྱི་
འབྲེལ་ལུགས་དེ་ཕར་འགྱུར་འགྲོ་ལ། དེ་འགྱུར་བས་ཁྱོད་ཀྱི་སྤྱི་ཚོགས་འཚོ་བའི་གོ་སའང་
གཞན་དུ་འགྱུར་འགྲོ། དེར་མ་ཟད། ཡུན་དང་ཁད་ཀྱིས་ཕྱི་སྣང་བའི་འཇིག་རྟེན་གྱིས་ཀྱང་
རིག་པ་གཏད་ནས་ཁྱོད་ཀྱི་འགྱུར་ལུགས་ལ་བསྟུན་ཅི་ཐུབ་བྱས་འོང་། སྐྱེ་བོ་ཞིག་གིས་དགའ་
བྲོད་ཆེན་པོས་འཁོར་བ་ལ་མིག་གིས་བལྟ་ཐུབ་མིན་དེ་གཙོ་བོ་རང་གི་སེམས་ལ་རག་ལས་
ཡོད་ལ། སྐྱེ་བོ་ཞིག་འཁྱོང་ཐུབ་མིན་གྱི་གནད་ཀྱང་གཙོ་བོ་དགའ་བྲོད་ཀྱི་སེམས་ལ་བརྟེན་
ནས་རང་གི་འཇིག་རྟེན་ལ་ཁ་སྒྱུར་བྱ་ཐུབ་མིན་ལ་ཐུག་ཡོད་དོ། །
མནོག་ཆུང་བདེ་བ་ཚེ་ཡི་འཆིང་ཐག་ཡིན།
ཉ་བདའ་ཞིག་བྱེ་ཐང་དུ་ཉལ་ནས་ཉི་མར་ལྡེ།ཕྱུག་པོ་བགྲེས་པོ་ཞིག་གིས་བྱིས་པ་ཁྲིད་ནས་
མཚོ་འགྲམ་དུ་རྩེད་མོ་རྩེ་རུ་ཕྱིན། ཉ་པ་དེ་མཐོང་བས་བགྲེས་པོས། “གནམ་གཤིས་འདི་འདྲ་ཡག
ཉ་མི་བདའ་བར་ཉལ་བསྡད་ནས་ཅི་བྱེད”ཅེས་དྲིས།
ཉ་བདའ་དེ་སྔར་བཞིན་འགུལ་ཙམ་ཡང་མི་བྱེད་པར་ཉལ་བསྡད་དེ། “དེ་རིང་ངས་ཉ་གྲུ་
གང་བདས་ཚར། ཉ་འདི་དག་གིས་ཁྱིམ་ཚང་གང་པོའི་འཚོ་བ་འགྲོ་ཐུབ་པས། མུ་མཐུད་ནས་
བདའ་དགོས་དོན་མེད”ཟེར།
བགྲེས་པོས། “ཁྱོད་ཀྱིས་ཉ་དེ་དག་ཕར་བཙོངས་ནས་གྲུ་ཆེ་རུ་བཏང་ན་མི་ལེགས་
སམ”ཞེས་དྲིས།
“གྲུ་ཆེ་རུ་བཏང་ནས་ཅི་ཞིག་བྱེད་དམ།” ཉ་བདས་མི་འཐད་པའི་རྣམ་འགྱུར་བསྟན།
“གྲུ་ཆེ་རུ་བཏང་ན་དེ་ལས་མང་བའི་ཉ་བདས་ཆོག་པས། དངུལ་མང་པོ་བསགས་ཏེ་གྲུ་
ཡག་པོ་ཞིག་ཉོས་ཆོག དེ་དུས་ཁྱོད་ཀྱིས་མི་གཞན་པ་གླས་ནས་ཉ་བདས་ནའང་ཆོག”བགྲེས་
པོས་མུ་མཐུད་ནས་ཁ་ཏ་གོ་བཤད་བྱས།
“འོ་ན་ངས་ཅི་ཞིག་བྱེད་དགོས།” ཉ་བདས་གཏམ་གྱི་མགོ་མ་ཚོས།
“དེ་དུས་རང་མཚོ་འགྲམ་གྱི་བྱེ་མའི་ནང་འདི་ལྟར་ཉལ་ནས་ཉི་མར་ལྡེ་ཆོག”བགྲེས་པོས་
ལན་བཏབ།
ཉ་བདས་སྤོབས་པ་དང་བཅས། “ཁྱོད་ཀྱིས་ལྟོས་དང་། ངས་ཅི་ཞིག་བྱེད་ཀིན་འདུག ང་ད་
ལྟ་ཉི་མ་ལྡེ་གིན་ཡོད་པ་མ་རེད་དམ”ཟེར།
འཁོར་བ་ན་གོང་གི་ཉ་བདའ་ལྟ་བུའི་སྐྱེ་བོ་ཤིན་ཏུ་མང་སྟེ། སྤྱིར་བཤད་ན་ཉི་མར་ལྡེ་ན་
མི་ལེགས་རྒྱུ་ཅང་མེད་མོད། ཁོའི་ཉི་མར་ལྡེ་ཚུལ་དེ་ཕྱུག་པོ་བགྲེས་པོའི་ཉི་མར་ལྡེ་ལུགས་དང་
གཏན་ནས་མི་འདྲ་བའི་མནོག་ཆུང་གི་བདེ་བ་ལོངས་སྤྱོད་ལུགས་ལས་མ་འདས། ཉ་བདའ་དེ་
འགྲོ་ཐབས་འདུག་ཐབས་ལ་དགའ་བའི་སྐྱེ་བོའི་རིགས་ལ་གཏོགས་གཤིས་བསམ་བློ་དེ་འདྲ་
འཁོར་བ་རེད་ལ། དེ་ལྟ་བུའི་བསམ་བློས་ལུས་ངག་གི་ཁ་བསྒྱུར་པ་ན། ཁོའི་འཚོ་བ་ཚད་གཅིག་
ཏུ་སྡོད་རྒྱུ་ལས་འཕེལ་སྐྱེད་ཅི་ཡང་འབྱུང་མི་སྲིད་ལ། ཕྱུག་པོ་བགྲེས་པོ་དེའི་བྱས་རབས་ལྟ་
བུའི་ལག་རྗེས་ནམ་ཡང་ལོན་རེ་མེད།
རང་ཉིད་རང་ག་པར་བརྩིས་ནས་འགྲོ་ཐབས་འདུག་ཐབས་བྱེད་པའི་སྐྱེ་བོ་དེ་ཚོ་ནམ་
ཞིག་འཁོས་ཞན་མནོག་ཆུང་དུ་གྱུར་ནས། སེམས་ཀྱི་ཕྱི་ནང་ཐམས་ཅད་རྙིང་པ་རྩབ་རལ་གྱི་
དམིགས་པས་གཡོགས་ཤིང་། མིག་གི་དབང་པོའང་ཐོར་པ་ལིང་ཏོག་གིས་བསྒྲིབས་ཏེ་ཡིད་སྐྱོ་
ཆད་དེ་བའི་ངང་ལ་འགྲོ་ཐབས་འདུག་ཐབས་བྱེད། མནོག་ཆུང་གི་བརྟུལ་ཞུགས་བདག་གིར་
བྱེད་པའི་སྐྱེ་བོ་རྣམས་དཀའ་སྡུག་ལ་འཕྲད་ན་བག་འཁུམས་པར་འགྱུར་ལ། འགྲན་རྩོད་དང་
འཕྲད་ན་ཞེད་དེ་ཕྱི་ནུར་བྱས་ནས་རང་ཉིད་རང་གིས་ཅི་མ་ཡིན་ལ་གཏོང་། འདི་རིགས་ཀྱིས།
ལང་ཚོའི་གནས་སྐབས་མཐའ་དག་དོན་མེད་ལ་ཆུད་འཛའ་བར་བྱས་ཏེ་མི་ཚེ་རིན་ཆེན་གླིང་
ནས་སྟོང་ལོག་བྱེད་ངེས་སོ། །
དེ་ལྟ་བུའི་བདེ་བ་ཆུང་ཆུང་ལས་བརྒལ་འདོད་ཀྱི་འདུན་མ་དྲག་པོ་སྐྱེས་པ་ཁོ་ན་ཙམ་
དུ་མ་ཟད། དེ་ཉིད་སྦྱོར་བའི་ཕྱག་ལེན་དུ་གདབ་ཐུབ་ན། སྐྱེ་བོ་རེ་རེར་མནོག་ཆུང་གི་བདེ་བ་
ལས་ཐར་བའི་མཐུན་རྐྱེན་རང་གྲུབ་ཏུ་ཡོད་དེ། དེ་སྐད་ཐོལ་སི་ཏོའི་ཡིས། “སྐྱེ་བོ་རེ་རེས་རང་
ལ་གནམ་ལ་འཕུར་བའི་གཤོག་པ་དང་ས་ལ་འཛུལ་བའི་སྡེར་མོ་ཡོད་པ་ངེས་པར་བྱ་དགོས"
གསུངས་པ་བཞིན། འུ་ཅག་གིས་སྐབས་འཕྲལ་གྱི་མནོག་ཆོག་ཕལ་བའི་བདེ་བ་རིང་དུ་དོར།
རང་སྟེང་གི་མཐུ་སྟོབས་ནུས་པའི་ས་བོན་དུ་གྱུར་པའི་མཐུན་རྐྱེན་དང་བག་ཆགས་ཅི་རིགས་
རྩལ་དུ་སྤྲུགས་ཏེ་ཆེན་པོ་འཁོས་ཅན་གྱི་བདེ་བ་ལོངས་སུ་སྤྱོད་ལ་ཤ་ཐང་དུ་འབད་དགོས།
བག་མེད་ལེ་ལོ་དང་དོན་མེད་རྣམ་གཡེང་། ཟ་འདོད་སྐྱིད་འཚེར། ཁ་གདངས་ལག་པ་
རྐྱོང་ལ་དགའ་བའི་སྐྱེ་བོ་ཕལ་མོ་ཆེ་རྣམས་མནོག་ཆུང་གི་ངང་ལ་མི་ཚེ་ཟད་ཅིང་། ཕྱི་རབས་
པའི་མིག་ལྟོས་ལ་བྱས་རབས་སེན་མོ་ཙམ་ཡང་འཇོག་མི་ཐུབ་དོན། ཁོ་ཚོར་ཕུགས་ཟབ་གཏིང་
རིང་གི་འདུན་མ་ཅི་ཡང་མེད་པའི་གནད་དེ་ལ་ཐུག་ཡོད། གཞོན་སྐྱེས་ཚོས། རང་ཉིད་ཀྱི་
འབྱོར་པ་ཇི་ལྟར་ཞན་ནའང་། བསླབ་པ་སློབ་གཉེར་ལ་བརྟེན་ནས་རང་ཉིད་ཡར་སྐྱེད་གཏང་
ལ་བརྩོན་པའི་གོ་ཆ་བགོ་ཐུབ་ན། རེ་བའི་འབྲས་བུ་བརྒྱ་ཚོགས་སྨིན་ལ་ཐེ་ཚོམ་མི་དགོས། དེ་
ལྟ་ནའང་། རང་ཉིད་ཁོག་སྟོང་ཤེས་མེད་དུ་བཏང་ནས་མནོག་ཆུང་ཕལ་པའི་སྐྱེ་བ་ལ་མངོན་
པར་འཁྲེང་བའི་སྐྱེ་བོ་དག་ལ་ཅི་ཡང་བྱར་མེད་དེ། རང་ཉིད་ཀྱི་རྟོགས་པ་ནང་ནས་མ་སད་ན།
གཞན་གྱི་ཁ་ཏ་གོ་བཤད་ཁོ་ནས་བསླབ་བསྐྱེད་ཡོང་རེ་མེད་པའི་ཕྱིར་རོ། །
འཁོར་བའི་གནས་རིས་འདི་ནས་བུ་རང་སྐྱེས་ཀྱི་མགོ་བོ་ཡར་བཀྱགས་ཏེ་བྱས་རབས་
གླིང་ལ་འཇོག་འདོད་པའི་སྐྱེ་བོ་རྣམས་ཀྱི་ཞབས་ཟུང་གི་འདེགས་འཇོག་ཕྱིའི་ཉེར་འཚེའི་
སྒྲོག་ཏུ་ནམ་ཡང་ལྷུང་བ་མེད་དེ། རང་ཉིད་འཚོ་སའི་ས་ཇི་ལྟར་རྩུབ་ཅིང་དུས་ཇི་ལྟར་འཁྲུག་
ནའང་། ཤེས་རབ་དང་སྙིང་སྟོབས་ཟུང་དུ་འཇུག་པའི་སྒོ་ནས་བགེགས་རིགས་མི་མིན་འབྱུང་
བོའི་གནོད་པ་རྡུལ་དུ་བརླགས་ཏེ། འབྲས་བུའི་རྒྱལ་ས་སྙེག་ལ་རང་སྟོབས་ཀྱིས་འཇུག་པར་
འགྱུར། འདི་ལྟ་བུའི་སྐྱེ་བོའི་མགོ་བོ་བཀྲེན་ཕོངས་འཇིགས་སྐྲག་སོགས་མི་མཐུན་རྐྱེན་གང་
གིས་ཀྱང་གནོན་པ་མེད་དོ།།
སྐབས་ཀྱི་གོ་ཐོབ་དང་ལས་ཀ་ཐམས་ཅད་མིའི་འོག་ཏུ་ལྷུང་ཡོད་སྙམ་ནས་རང་ཉིད་
རང་ལ་ཡི་ཆད། དོན་འགྲུབ་པའི་རེ་བ་རྟ་རྔ་ལས་ཉག་ཕྲ་བར་འདོད་ནས་ཡི་མུག་སྐབས་མང་
ནའང་། དེ་དག་རྟིང་མའི་འབྲས་བུ་མ་ཡིན་པར་དོན་ཆེན་འགྲུབ་པའི་ལམ་དུ་སྙེག་པའི་སྟ་
གོན་གྱི་སྦྱོང་བ་ཡིན་པས་ཡི་ཆད་དོན་ཅི་ཞིག་ཡོད། རང་ཉིད་ལ་ཡར་སྐྱེད་གཏོང་བའི་དམ་
བཅའ་བརྟན་པོ་སྙིང་ལ་བཅུག སྟག་ཤར་གཞོན་པའི་ལུས་འདི་ཁྱིམ་དོག་མོའི་ཕུ་ནས་རྒས་
སུ་མི་འཇུག་པའི་བློ་གཤོགས་མཐའ་བཞིར་བསྐྱེད། ལུགས་ཀྱི་བྱ་ལ་འཁོས་སྟོབས་ལྡན་པ་
མང་པོས་བཀུར་བའི་སྐྱེས་བུ་ཞིག་ཅི་ནས་བྱ་དགོས་སྙམ་པའི་འདུན་པ་རིས་སུ་མ་བོར་བར་
དེ་མཚུངས་ཀྱི་སྦྱོར་བ་བརྩམ་ཐུབ་ན། ཁྱོད་གནས་སྐབས་ཙམ་ལ་མ་བྱན་ཞིག་གམ་གད་པ་
ཞིག ཡང་ན་ཕྱགས་དར་ཁྲོད་པ་ཞིག་ཡིན་དུ་ཆུགས་ཀྱང་། བསམ་དོན་གྲུབ་པའི་སྐྱེས་བུའི་གོ་
འཕང་དེ་ཅི་ནས་ཀྱང་ཁྱོད་ལ་དབང་བྱར་འགྱུར། བདག་གིས་བལྟས་ན། དོན་དམ་པའི་དབུལ་
བོ་ཞེས་པ་འབྱོར་པས་ཕོངས་མཁན་ཚོ་མ་ཡིན་པར་མིག་རྒྱང་མཐོ་གང་ལས་མེད་པའི་སྐྱེ་བོ་
དེ་ཚོ་ཡིན་པར་འདོད།
སྐྱེ་བ་ལ་མཐའ་ཡོད་པས། ང་ཚོས་མནོག་ཆུང་ཚེ་ཡི་འདུན་པ་རིས་སུ་བོར། སྐྱེ་བའི་སྐྱེ་
གོ་ཆོད་པར་བྱས་ཏེ་འཆི་ཁར་མིག་བཙུམ་ཐུབ་ལ་ད་ལྟ་ཉིད་ནས་འབད་དགོས་སོ།།
ལས་ཀྱི་བསྐོས་ཐང་རང་གི་ལག་ན་ཡོད།
ཉིན་འགའི་སྔོན་ལ་བདག་གིས་བྱས་རབས་མིག་ལྟོས་སུ་ཆེ་བའི་གྲོགས་པོ་ཞིག་ལ་མཇལ་
འཛོམ་བྱས་ནས་ལས་དབང་སྐོར་གྱི་ཁ་བརྡ་མང་པོ་བྱས།
བདག་གིས། “འཇིག་རྟེན་ན་ལས་དབང་ཟེར་བ་ཞིག་དངོས་སུ་ཡོད་དམ་མེད”ཅེས་ཁོང་ལ་
དྲི་བ་ཞིག་དྲིས་པ་ཡིན།
ཁོང་གིས།“ལོས་ཡོད”ཟེར།
བདག་གིས་ཕྱིར། “འོ་ན་ལས་ཞེས་པ་མཐར་གཏུགས་ན་ཅི་འདྲ་ཞིག་རེད། གལ་སྲིད་སྐྱེ་བ་
སྔོན་ནས་ཐག་བཅད་ཚར་བ་ཞིག་ཡིན་ན།སྐྱེ་བ་འདིར་འབད་པ་བྱས་པས་ཅི་ལ་ཕན”ཞེས་དྲིས།
ཁོང་གིས་བདག་ལ་ལན་མི་སྟེར་བར་འཛུམ་དམུལ་ཞོར། བདག་གི་ལག་པ་ཡར་བཀྱགས་
ཏེ་ལག་རིས་ལ་བལྟས་ནས་ཚེ་ལུས་དབང་ཐང་སྨེ་བ་སོགས་བརྩིས། གློ་བུར་དུ་ང་ལ། “ལག་པ་
བསྲིངས་ཡག་བྱས་ཏེ་ངའི་ལད་མོ་བྱོས”ཟེར།
ཁོས་ལག་པ་གཡོན་མ་ཡར་བཀྱགས་ཏེ་ཡུན་གྱིས་སྤར་མོ་དམ་དུ་བསྡམས་རྗེས། “སྤར་མོ་
དམ་པོར་བསྡམས་ཡག་བྱས་ཚར་སོང་ངམ”ཟེར།
ངས་མགོ་མ་ཚོས་པའི་ངང་ལ།“བསྡམས་ཚར”ཞེས་ལབ་པ་ཡིན།
ཁོང་གིས།“ལག་པའི་རི་མོ་དེ་དག་གང་དུ་ཡོད”ཅེས་དྲིས་བྱུང་།
བདག་གིས་དཔྱོད་པ་མེད་པར། “བདག་གི་ལག་མཐིལ་ན་ཡོད”ཅེས་ལན་བརྒྱབ་པ་ཡིན།
ཁོང་གིས་མུ་མཐུད་ནས། “འོ་ན་ཁྱོད་ཀྱི་ལས་དབང་གང་ན་ཡོད”ཅེས་དྲི་བ་འདི་འཕངས་
བྱུང༌།
བདག་གིས་རང་གི་མགོ་ལ་རྡུང་ཐག་སེམས་ངོ་འཕྲོད་པ་ཞིག་བཏང་བྱུང་བ་ལྟར་གནས་
ལུགས་ཆེན་པོ་ཞིག་ཐོལ་གྱིས་རྟོགས་སོང་སྟེ། མ་གཞིར་ལས་ཀྱི་བསྐོས་ཐང་རང་གི་ལག་ན་ཡོད་
དོ།།
ཁོང་གིས་ཐུགས་ལྷོད་ལྷོད་ཀྱི་ངང་ལ། “གཞན་པས་ཁྱོད་ལ་ཅི་ཞིག་བཤད་ཀྱང་རུང་གི ལྷ་
མོ་རྩིས་གསུམ་གྱིས་ཁྱོད་ལ་རྩིས་ཇི་ལྟར་བརྒྱབ་ཀྱང་རུང་གི ཁྱོད་ཀྱི་ལས་དབང་ནམ་ཡང་རང་
གི་ལག་ན་ཡོད་པ་ལས་གཞན་གྱི་ཁ་ན་མེད་པ་འདི་མ་བསྙེལ་བ་གནང་དང༌། འདི་རང་གི་ལས་
དབང་རེད། རེད་དེ། ཁྱོད་ཀྱིས་རང་གི་སྤར་མོར་ལྟོས་དང༌། སྲོག་ལུས་ཀྱི་ཐིག་དེའི་ཆ་ཤས་ཤིག་
ཕྱིར་ཐོན་ཡོད་པས་ནང་དུ་བསྡམས་ཐུབ་མེད། འདིས་ལས་དབང་ཕལ་ཆེར་རང་གི་ལག་ན་ཡོད་
ཀྱང་། ཆ་ཤས་ཤིག་ད་དུང་གནམ་རྒན་མའི་ལག་ན་ཡོད་པ་དེ་བསྟན། གནའ་ནས་ད་བར། དོན་
ཆེན་གྲུབ་མཁན་ཚོས།ཁུར་བརྩོན་གྱི་སྙིང་པོ་ཚེ་གང་བོའི་འབད་པ་ལ་བརྟེན་ནས་མངོན་དུ་བྱས་
པ་རེད”ཅེས་གསུངས་བྱུང་།
གཏམ་འདི་ཤིན་ཏུ་བདེན་ཏེ། དཔེར་ན་ཁྱ་འར་ཟི་ཝེལ་སན་གྱིས་དཀའ་བ་བརྒྱ་ཕྲག་སྤྱད་
མཐར་བསམ་དོན་གྲུབ་པའི་འབྲས་སྟེགས་ལ་སེམས་ངལ་གསོ་ཐུབ་པར་གྱུར་པ་ལྟ་བུ་རེད།
ཚེ་མི་རྟག་ཅིང་འཁོར་བ་ལ་སྡུག་བསྔལ་མང་ནའང་། དེ་ལ་མགོ་མི་སྒུར། གཉའ་མི་ཆག
བློ་མི་ཞུམ་པར་ཇི་ལྟར་སྡུག་ལ་འཕྲད་ན་དེ་ལྟར་དཔའ་བར་འགྲོ་བའི་བློ་གཤོགས་བསྐྱེད་ཐུབ་
ན། གནམ་རྒན་མས་ཉེ་རིང་ཆགས་སྡང་བྱས་སྙམ་གྱི་བློ་ཡེ་ནས་མི་སྐྱེ་བར་རྒྱ་སྟག་གཟན་ལ་
འདུར་བ་ལྟར་ཀུན་འབྱུང་སྲིད་པའི་ལས་ལ་སྤོབས་པ་ཆེན་པོས་འཇུག་པར་འགྱུར་ལ། བརྒྱ་
ལ་འཐོབ་པར་འདོད་པའི་འབྲས་བུ་དེ་གནས་སྐབས་ཙམ་ལ་མངོན་དུ་བྱེད་མ་ཐུབ་ཀྱང་།
བསྐྱེད་ཁུར་བརྩོན་ཆེན་པོའི་ལས་གང་དེ་ལ་ཚེ་སྲོག་གི་དཀར་ཆ་ཀུན་ནས་རྒྱས་འོང་།
གྲོང་ཚོ་ཞིག་ལ་ཆར་ཐོག་བརྒྱབ། ཆུ་ལོག་རྒྱུག་ནས་གྲོང་ཚོ་ཡོངས་རྫོགས་བསྣུབས། ཡེ་ཤུའི་
མཆོད་གཡོག་ཅིག་གིས་ཆོས་ཁང་ནས་པུས་མོའི་ལྷ་ང་ས་ལ་བཙུགས་ཏེ་དཀོན་མཆོག་ལ་ཆུའི་
འཇིགས་པ་ལས་སྐྱོབ་པའི་སྐྱབས་འཇུག་ཞུས།
བལྟས་བལྟས་རིག་རིག་ལ་ཆུ་ཁོའི་པུས་མོའི་ཡན་ལ་སླེབས། སྲོག་སྐྱོབ་པ་ཞིག་གིས་
གཟིངས་བརྒྱབ་སྟེ་ཆོས་ཁང་དུ་སླེབས་ནས་མཆོད་གཡོག་ལ། “མཆོད་གཡོག་ལགས། མགྱོགས་
པོར་ཡར་ཕེབས། ཆུ་ལོག་གིས་ཁྱེད་བསྣུབ་ལ་ཉེ”ཞེས་བསྐུལ་བ་ན། མཆོད་གཡོག་གིས། “མིན།
དཀོན་མཆོག་ང་བསྐྱབ་ཏུ་ཡོང་ཁོ་ཐག་ཡིན།ཁྱོད་སྔོན་ལ་གཞན་བསྐྱབ་ཏུ་སོང་ཆོག”ཟེར།
ཇ་ཐུན་གཅིག་གི་ཡུན་ལ།ཆུ་ལོག་མཆོད་གཡོག་གི་བྲང་ཐད་དུ་སླེབས། ཐབས་ཟད་པས་ཁོ་
མཆོད་སྟེགས་སྟེང་དུ་བུད། སྐབས་དེར། ཉེན་རྟོག་པ་ཞིག་གིས་མགྱོགས་གྲུ་བསྐོར་ནས་ཚུར་ཡོང་
སྟེ། “མཆོད་གཡོག་ལགས། མགྱོགས་པོར་ཡར་ཕེབས། ཆུ་ལོག་གིས་ཁྱེད་དངོས་གནས་བསྣུབ་རྒྱུ་
རེད”ཅེས་བོས་ཀྱང༌།མཆོད་གཡོག་གིས་སྔར་བཞིན། “མིན། ངས་ཆོས་ཁང་བསྲུང་དགོས། དཀོན་
མཆོག་ང་བསྐྱབ་ཏུ་ཡོང་ཁོ་ཐག་ཡིན། ཁྱོད་སྔོན་ལ་གཞན་བསྐྱབ་ཏུ་སོང་དང”ཟེར།
ཡུད་ཙམ་གྱི་རིང་ལ། ཆུ་ལོག་གིས་ལྷ་ཁང་ཡོངས་རྫོགས་བསྣུབས། ཁོ་ཐབས་ཟད་ནས་ཆོས་
ཁང་གི་རྩེ་ན་ཡོད་པའི་རྒྱ་གྲམ་ལ་འཇུས་ནས་སྡོད་སྐབས། གནམ་གྲུ་ཐད་འཕུར་མ་ཞིག་ཁོའི་
མགོའི་ཐད་དུ་འཕུར་ཡོང་ནས་འཇུ་ཐག་མར་དཔྱངས་ཏེ། “མཆོད་གཡོག་ལགས། མགྱོགས་པོར་
ཡར་ཕེབས། འདི་ཆེས་མཐའ་མཇུག་གི་གནམ་གྲུ་ཡིན། ང་ཚོས་བལྟས་བལྟས་རིག་རིག་ལ་རང་
ཆུ་ལོག་གིས་འཁུར་འཇུག་མི་འདོད”ཅེས་བསྐུལ་ནའང་། མཆོད་གཡོག་གིས་སྔར་བཞིན་བློ་ཐག་
ཆོད་པོའི་སྒོ་ནས། “མིན། ངས་ཆོས་ཁང་སྲུང་དགོས། དཀོན་མཆོག་ང་བསྐྱབ་ཏུ་ཡོང་ཁོ་ཐག་
ཡིན། ཁྱོད་སྔོན་ལ་གཞན་བསྐྱབ་ཏུ་སོང་ཆོག དཀོན་མཆོག་ང་དང་འབྲལ་བ་མེད”ཅེས་བཤད་
ནས་ཁོ་ཚོའི་ཁ་ལ་མ་ཉན་པར་བསྡད།
ཆུ་ལོག་ཆེན་པོ་སྟག་མོ་ངར་ངར་བྱས་ནས་ཐོན། མཆོད་གཡོག་ཨུ་ཚུགས་ཅན་དེ་ཆུའི་
དཀྱིལ་འཁོར་དུ་ཐིམ་ནས་ལྷ་ཡུལ་ལ་སྐྱེས། དཀོན་མཆོག་མཐོང་རྗེས་ཁོ་ཁོང་ཁྲོ་ལངས་ནས།
“བདག་པོ་ལགས། ངས་ཚེ་གང་བོ་བློས་བཏང་ནས་ཁྱེད་ལ་ཞབས་ཏོག་བསྒྲུབས་པ་ཡིན་ཀྱང་།
ཁྱེད་ཀྱིས་བདག་མི་བསྐྱབ་དོན་ཅི་ཡིན”ཞེས་དོགས་པ་དང་བཅས་དྲིས།
དཀོན་མཆོག་གིས།“ངས་ཁྱོད་ཅིའི་ཕྱིར་མི་སྐྱོབ།ཐེངས་དང་པོར་ངས་གཟིངས་དེ་མངགས་
ནས་ཁྱོད་སྐྱོབ་ཏུ་ཕྱིན་ཀྱང་། ཁྱོད་ཀྱིས་ངའི་ཁ་ལ་མ་ཉན། ཐེངས་གཉིས་པར་མགྱོགས་གྲུ་དེ་
མངགས་ནས་ཁྱོད་སྐྱོབ་ཏུ་ཕྱིན་ཀྱང་། ཁྱོད་ཀྱིས་ད་དུང་ངའི་ཁ་ལ་མ་ཉན། ཐེངས་གསུམ་པར་
ངས་ཁྱོད་རང་མི་ཆེན་ཁ་དྲག་གི་ཚད་ལ་བཞག གནམ་གྲུ་ཐད་འཕུར་མ་མངགས་ནས་ཁྱོད་
སྐྱོབ་ཏུ་ཕྱིན་ཀྱང་།ཁྱོད་ཀྱིས་སྔར་བཞིན་ངའི་ཁ་ལ་མ་ཉན།ངས་ཁྱོད་རང་ངའི་གན་དུ་ལོག་ནས་
ང་ལ་འདུག་རོགས་བྱེད་རྒྱུར་བྲེལ་བ་ལངས་འདུག་བསམས་བྱུང”ཞེས་གསུངས།
དོན་ལ། སྐྱེ་བ་ལ་འགྲོགས་པའི་བགེགས་དང་བར་ཆད་ཐམས་ཅད་མཐར་གཏུགས་ན་
རང་ཉིད་ཀྱི་ཨུ་ཚུགས་མཁྲེགས་འཛིན་དང་མི་ཤེས་རྨོངས་པས་བསྐྱེད་པར་སྣང་ཕྱིར། གཞན་
གྱིས་རང་ལ་རོགས་སྐྱོབ་ཀྱི་ལག་ཟུང་ཕངས་མེད་དུ་བརྐྱངས་འོང་དུས། རང་གིས་ཀྱང་ཕར་ལ་
དེ་ལུགས་ཀྱི་ཐུགས་རྗེ་བསྟི་བསྟང་མ་བརྗེད་པ་གྱིས་དང་། དེ་ལྟར་བྱས་པས་ལས་ཀྱི་བྱེད་པོས་
ནམ་ཡང་ཁྱོད་ལ་བརྩེ་བའི་མིག་གིས་གཟིགས་པར་འགྱུར་རོ།།
སྐབས་ཀྱི་བདེ་བ་འབྲས་ཤིང་རྩ་རུལ་འདྲ།
སྐྱེས་བུ་སུ་ཞིག་ཡིན་ཀྱང་། དུས་གཅིག་ལ་ཕྲག་ཏུ་ལས་ཀྱི་ཁུར་བོ་གཉིས་འཁུར་བཞིན་
ཡོད་དེ། གཅིག་ནི་སྐབས་བབ་ཀྱི་ལས་ཀ་དང་། གཞན་གཅིག་ནི་རང་གིས་འབྱུང་འགྱུར་བྱ་
འདོད་པའི་ལས་ཀའོ། །གལ་སྲིད་སྐབས་བབ་ཀྱི་ལས་ཀ་དེ་འབྱུང་འགྱུར་བྱ་འདོད་ཀྱི་ལས་ཀ་
ཇི་བཞིན་འཐུས་ཤོར་ནར་འགྱངས་མེད་པར་སྒྲུབ་པ་ཡིན་ན། ཁྱོད་ཀྱི་བསམ་དོན་ཅི་ནས་ཀྱང་
འགྲུབ་པར་འགྱུར་ཏེ། སྐབས་བབ་ཀྱི་ལས་ཀ་མཐའ་དག་འབྱུང་འགྱུར་དོན་ཆེན་འགྲུབ་པའི་
ཉེར་བསྡོགས་སམ་ཉམས་མྱོང་དང་མན་ངག་ལེན་པའི་རྟེན་དུ་གྱུར་པའི་ཕྱིར་རོ། །
འཇིག་རྟེན་ན་དོན་སྣ་གཅིག་ཀྱང་མ་འཁྱོངས་པའི་སྐྱེ་བོ་ཤིན་ཏུ་མང་སྟེ། ཁོ་ཚོས་མི་
འཁྱོངས་དོན་ནམ་ཡང་སྐབས་ཀྱི་བདེ་བ་ཆུང་ཆུང་དག་ལ་ཆགས་ནས་སྡོད་པའི་ཕྱིར་རོ།།དུས་
ནམ་ཡང་གནས་གཅིག་ཏུ་སྡོད་པའམ་འདོད་པ་ཆུང་ལ་ཆགས་ནས་སྡོད་པ། སླ་མོ་ཆུ་ལྟ་བུའི་
ལས་ཀ་ཙག་ཙིག་ལ་མགོ་འཁོར་ནས་སྡོད་མཁན་རྣམས་ལ་དོན་ཆེན་སྙིང་པོའི་བདེ་བ་འཐོབ་
སྐབས་མེད་པར་མི་ཚེ་དོན་མེད་རྩ་བྲལ་གྱི་ངང་ལ་ཟད་འགྲོ།
མང་མང་གི་བསམ་པར། སྐབས་ཀྱི་བདེ་བས་མགུ་མ་གང་ཚེ་འདོད་པ་བཙལ་གྱིས་མི་
རྙེད་པའི་སྡུག་བསྔལ་གྱིས་ལུས་སེམས་ཀུན་ནས་མནར་འོང་བར་འདོད་ནས་འདོད་ཆུང་
ཆོག་ཤེས་བསྟེན་པ་དང་མ་འོངས་པའི་མདུན་མི་བསུ་བ། ཡར་སྐྱེད་ཡར་འགྲོ་ལ་མི་བརྩོན་
པར་མ་ཟད། ཐ་ན་རང་ཕྲག་ཏུ་བབས་པའི་ལས་ཁུར་ཡང་བཏང་སྙོམས་སུ་འཇོག མི་ཞིག་གི་
ལེགས་ཉེས་དཔྱོད་པའི་གཞི་མ་མིག་རྒྱང་རིང་མིན་དང་གཟིགས་རྒྱ་ཆེ་མིན། འདུན་པ་གསལ་
མིན་ཡིན་ན་མ་གཏོགས། སྐབས་ཐོག་གི་བྱ་བའི་བཟང་ངན་དང་གོ་སའི་མཐོ་དམན་མ་ཡིན་
ཏེ། སྐབས་ཀྱི་འཁོས་འབྱོར་མཐའ་དག་འབྱུང་འགྱུར་རང་ཉིད་བཀྲ་ཤིས་དོན་གྲུབ་ཀྱི་ལམ་དུ་
གཞུག་པའི་གེགས་ལྷོགས་ཡིན་པའི་ཕྱིར་རོ། །
གཙོ་བོ་སྐབས་ཀྱི་བདེ་བ་ལྷམ་དུ་གྱོན། འབྱུང་འགྱུར་གྱི་འདུན་པ་མགོ་ལ་བླངས།
དགའ་བ་དང་བྲོད་པའི་ལྕག་ཚན་ལག་ཏུ་བཟུང་། ཕྱིར་མི་ལྡོག་པའི་འཁོར་གསུམ་ལུས་ལ་
བགོས། རང་ཉིད་སྐྱེས་བུ་དོན་ལྡན་དུ་བྱ་བའི་ཕུར་བ་སྙིང་ལ་བཏབ། འབད་རྩོལ་བློ་བསྲལ་
ཆེན་པོའི་ལག་ཟུང་གིས་འཁོར་བའི་བྱ་གཞག་མཐའ་དག་སྐེད་རགས་སུ་འཆིང་ཐུབ་ན། སྐྱེ་
བོ་དེ་ནམ་ཞིག་ཅི་ནས་ཀྱང་བླ་ན་མ་མཆིས་པ། དམ་པའི་ཡང་དམ་པ། སྐྱེས་བུ་འདུལ་བའི་ཁ་
ལོར་གྱུར་ནས་རང་གཞན་དོན་གཉིས་ལྷུན་གྱིས་འགྲུབ་པར་བྱེད་དོ། །
སྤྱིར་བཤད་ན། གཞོན་པ་རྣམས་འདོད་ཆུང་ཆོག་ཤེས་མེད་པར་དོན་གསར་ལས་གསར་
དག་ལ་སྤྲོ་བ་ཆེ་ཞིང་དེ་ལ་འཇུག་པའི་སྙིང་ཁམས་ཀྱང་ཆེ་ལ། རྒན་པ་རྣམས་ལྡོག་སྟེ་རྙིང་ཞེན་
ཆེ་ནའང་། དམ་པའི་སྐྱེས་བུ་རྣམས་རྒ་བའི་ཆོམ་རྐུན་གྱིས་ནམ་ཡང་གཞོམ་མི་ནུས་ཏེ།
ཕེ་ཁ་སའོ་དགོངས་པ་རྫོགས་དུས་དགུང་ལོ་དགུ་བཅུ་གོ་གཉིས་རེད། ཁོང་དགུང་ལོ་དགུ་
བཅུ་ཐམ་པར་ཕེབས་རྗེས། ད་གཟོད་ཚོན་དང་པིར་ཕྱག་ཏུ་བཞེས་ཏེ་རི་མོ་འབྲི་དུས། འཇིག་
རྟེན་གྱི་ཆོས་དག་ཐེངས་དང་པོར་གཟིགས་པ་ལྟ་བུའི་ཐུགས་ཉམས་ཤར།
དགུང་ལོ་དགུ་བཅུར་ཕེབས་ཀྱང་སྟག་ཤར་གཞོན་པ་ཚོ་དང་འདྲ་བར། སྐབས་ཀྱི་བདེ་
བ་དོར་ཏེ་ཐུགས་གཞིགས་གསར་པ་དང་ཐིག་རྩ་གསར་པ་སྤྱད་དེ་རི་མོ་བྲིས་གནང་མཛད། རི་
མོ་པ་ཕལ་ཆེ་བས་རང་གི་ཕྱག་རྒྱུན་གྱི་སྲོལ་བཏོད་ཚར་རྗེས་སྤྱིར་བཏང་དེ་ལ་འགྱུར་བ་གཏང་
མི་ནུས་ལ། འགྱུར་བ་གཏོང་མཁན་སྐོར་ཞིག་ཡོད་པ་དེ་ཚོའང༌། ལོ་ན་ཇི་ལྟར་ཡར་གཏུགས་ན་
འགྱུར་བ་གཏོང་སྙིང་དེ་ལྟར་ཆུང་དུ་འགྲོ། ཁྱད་པར་དུ་གཞན་གྱིས་བསྔགས་བརྗོད་ཀྱི་མེ་ཏོག་
གཏོར་ཉིན་ནས་བཟུང་། འགྱུར་བ་གཏང་རྒྱུ་ཤིན་ཏུ་དཀོན་པོར་སྣང༌།
ཕེ་ཁ་སའོ་དེ་ལས་ལྡོག་སྟེ། ཁོང་གིས་རང་ཉིད་ཚེ་གང་བོར་སོ་སོའི་ཕྱག་རྒྱུན་གཏན་ལ་
འཁེལ་མ་ཐུབ་པའི་རི་མོ་པ་ཞིག་ཏུ་བརྩིས་ཏེ། ཐབས་ཤེས་ཡོད་རྒུས་དེ་ལས་ལེགས་པའི་བྲི་
ཐབས་འཚོལ་ལ་ཐུགས་བརྩོན་གནང་བས། མཐའ་མཇུག་རི་མོ་མཁས་པའི་དེད་དཔོན་དུ་གྱུར་
པ་ཡིན་ནོ།།
བདེ་བ་ཆུང་ལ་མ་ཆགས་ན། ཆེན་པོའི་བདེ་བ་འཐོབ་ནུས་པས་མི་ཚད། རང་གི་མི་ཚེ་
ཡང་སྤྲོ་སྣང་དང་འདུན་ལེགས་ཀྱི་སྣང་བས་བརྒྱན་འོང་ལ། དེ་བཞིན་རང་གི་སྐྱེ་བའི་དོན་པོ་
གནས་གཅིག་ཏུ་སྡོད་པ་མེད་པར་ཕུན་སུམ་ཇེ་ཚོགས་དང་། རང་གི་འདུན་མའི་རྩ་བ་དོན་
མེད་ལ་མི་རུལ་བར་དམིགས་པའི་ཡལ་འདབ་ཕྱོགས་བཞིར་གཡོས་ཏེ། བསམ་དོན་གྱི་འབྲས་
བུ་ལྗིད་ཐེག་གེར་སྨིན་ཡོང་།

ལེའུ་བདུན་པ།
བསམ་མི་ཁྱབ་ཀྱི་ཁ་སྒྱུར་བློ་རྩ་ཡིན།

སྐྱེ་བོ་རེ་རེར་བསམ་གྱིས་མི་ཁྱབ་པའི་མཐུ་སྟོབས་ནུས་རྩལ་རང་
ཤུགས་སུ་གྲུབ་ཡོད་ནའང་། གལ་སྲིད་རང་གིས་རང་ལ་མཐར་འདེད་མཐའ་
ལ་མ་བཏང་ན། རང་སྟེང་གི་མཐུ་སྟོབས་ནུས་རྩལ་གྱིས་བོགས་ཐོན་
སྐབས་གཞི་ནས་ཡོད་མི་སྲིད་པས། དཀའ་སྡུག་ལ་འཕྲད་དུས་རང་ཉིད་རང་
གིས་མཐར་དེད་དེ་ཕྱིར་མི་ལྡོག་པའི་སྦྱོར་བ་བརྩོན་དང་། མཐུ་སྟོབས་ནུས་
རྩལ་ཅི་ཡོད་གཟུགས་ཅན་དུ་ཤར་ནས་འགྲུབ་རེ་མེད་པའི་དོན་ཐམས་ཅད་
ཚེགས་མེད་དུ་འགྲུབ་པར་འགྱུར།
སྒྲུབ་ཐག་ཆོད་དང་མི་འགྲུབ་ལས་ཤིག་མེད།
འཁོར་བའི་ཆོས་རྣམས་རྟག་པ་དང་བརྟན་པ་མེད་པར་འགྱུར་བའི་ཆོས་ཉིད་དུ་གྲུབ་ལ།
འཕེལ་རྒྱས་དང་ཡར་སྐྱེད་ཀྱང་དེ་བཞིན་དངོས་པོའི་གཤིས་སུ་གྲུབ། མགོ་ནག་མི་རྣམས་ལ་
མཚོན་ན། “སེམས་ལ་དྲན་མི་ནུས་པའི་ཆོས་ཡོད་ན་མ་གཏོགས་སྒྲུབ་མི་ནུས་པའི་ཆོས་འགའ་
ཡང་མེད”དེ། སྐྱེ་བོ་རྣམས་རྐང་བཤུལ་བརྒྱབ་ནས་ལམ་དུ་འགྲོ་མི་འདོད་པའི་སྐབས་དེར།
འཇར་མན་པ་ཁཱར་པེན་ཟི་ཡིས་ངོ་མཚར་སྒྱུ་མའི་ལམ་ནས་རླངས་ཤུགས་ཀྱི་འཁོར་ལོ་དང་
པོ་གསར་དུ་བསྐྲུན་ཅིང་། མགོ་ནག་མི་རྣམས་ཀྱང་བྱ་ལྟར་མཁའ་རུ་འཕུར་འདོད་པའི་སྐབས་
དེར། ཨ་རིའི་རོའེ་ཐི་སྤུན་མཆེད་གཉིས་ཀྱིས་ལྕགས་ཀྱི་མཁའ་ལྡིང་དང་པོ་གསར་དུ་བསྐྲུན།
སྦེལ་ཀད་ཚིའི་ཕུགས་འདུན་ནི་སྒྲོག་ཙེ་གང་ན་ཡོད་ན་དེ་ན་གློག་ཀླད་ཡོད་རྒྱུ་དེ་ཡིན་པས།
དེ་ལྟ་བུའི་འདུན་མ་ལ་བརྟེན་ནས་མཐའ་མཇུག་ཁོང་ཉིད་རྒྱུ་ཆེན་ཕྱུག་བདག་ཏུ་གྱུར་པ་རེད།
སྐྱེ་བོ་རེ་རེས་རང་གི་བསམ་དོན་གྲུབ་པར་བྱ་ནུས་ཤིང་། སྐྱེ་བོ་རེ་རེས་བསམ་གྱིས་མི་
ཁྱབ་པའི་ལས་སྒྲུབ་ནུས་པ་ལ་འཁྲུལ་བ་མ་མཆིས་ཀྱང་། འཁོར་བ་དངོས་ན་སྐྱེ་བོ་མང་པོ་ཞིག་
འཁྱོངས་ཐུབ་མེད་ལ། བསམ་གྱིས་མི་ཁྱབ་པའི་ལས་གང་ཡང་བྱས་མེད།དེའི་རྩ་བ་རྒྱུ་མཚན་
གསུམ་ལ་ཐུག་ཡོད་པར་འདོད་དེ། སྐྱེ་བོ་ཁ་ཤས་ཀྱིས་ཡིད་ལ་བསམ་ཡང་མི་ཕོད་པ་དང་། ཁ་
ཤས་ཀྱིས་བསམ་ཕོད་ཀྱང་ལག་ལེན་དུ་གདབ་ངེས་མེད་པ། ཡང་སྐོར་ཞིག་གིས་བསམ་ཡང་
བསམས། སྒྲུབ་ཀྱང་བསྒྲུབས་མོད་རྒྱུན་འཁྱོངས་མ་ཐུབ་པ་གསུམ་མོ། །
སྔོན་ཆད་ཡིད་ཀྱི་དགུ་ལའང་ཤར་མ་མྱོང་བའི་ཆོས་དག་ད་ལྟ་རང་ལ་གཟུགས་ཅན་དུ་
ཤར་སྐབས་མང་སྟབས། ལས་གང་ཞིག་བྱེད་པའི་ཚེ་ན་སྒྲུབ་ཕོད་པ་ཁོ་ནས་མི་ཆོག་པར་ད་
དུང་བསམ་ཕོད་པ་དེ་དགོས་ཏེ། དེ་ཡོད་ན་མི་འགྲུབ་པའི་ལས་གང་ཡང་མེད། སུ་ཞིག་གིས་
བསམ་ཕོད་པའི་ཉེར་བསྡོགས་ལ་བརྟེན་ནས་དགོས་དོན་ལུགས་དང་མ་འགལ་བར་ཕྱག་ལེན་
དུ་གདབ་ཐུབ་ན། བཀྲ་ཤིས་པའི་ཉི་མ་དང་དོན་གྲུབ་པའི་ཟླ་བ་གཉིས་ཁྱོད་ཀྱི་རྣ་རྩ་གཡས་
གཡོན་གཉིས་ནས་ཤར་འོང་།
དེ་བཞིན་འཚོ་བ་དང་བྱ་བའི་མཐུན་རྐྱེན་བཟང་མིན་ཡང་ཁྱོད་ཀྱི་འདུན་པའི་རྒྱ་ཆེ་
ཆུང་ལ་རག་ལས། གཞན་ཡང་འཁོར་བའི་འཇུག་རིམ་ནས་རང་ཉིད་སྐྱེས་ཆེན་དག་ལ་འཕྲད་
པའི་སྐབས་མེད་པ་དང་། རང་ལ་གླགས་སྐབས་གཅིག་ཀྱང་མི་འབྱུང་དོན་ཅི་ཡིན་ཞེས་འཁང་
ར་བྱེད་མཁན་མང་བ་དག་གིས། འཁང་ར་བྱེད་རྒྱུ་ཁོ་ན་ལས། དེ་ཚོ་འབད་པ་ལ་བརྟེན་ནས་
མངོན་དུ་བྱ་དགོས་ལུགས་བློ་ལ་ངེས་དགོས་ཏེ། གླགས་དང་སྐབས། སྐྱེས་ཆེན་རྣམས་སྒུག་ན་
རང་གི་གན་དུ་སླེབས་ངེས་པ་ཞིག་མ་ཡིན་པར་རང་གི་འབད་རྩོལ་ལ་བརྟེན་ནས་འཐོབ་པ་
ཡིན་པའི་ཕྱིར་རོ། །
གླགས་སྐབས་ཀྱི་དབང་ཚད་ཕལ་ཆེར་སྐྱེ་བོ་ཐམས་ཅད་ལ་འདྲ་འདྲ་ཡིན་ཀྱང་། ཁ་ཅིག་
གིས་དེ་དོན་མེད་དུ་མི་གཏོང་བར་བེད་སྤྱོད་ཐུབ་ལ། ཁ་ཤས་ཀྱིས་མིག་གིས་མཐོང་བཞིན་དུ་
གཞན་ལ་ཤོར་དུ་འཇུག་སྟེ། རྒྱུ་མཚན་ནི་ཁོ་ཚོས་འཇིག་རྟེན་ན་བསམ་མི་ཐུབ་པའི་ཆོས་ཡོད་
ན་མ་གཏོགས་སྒྲུབ་མི་ཐུབ་པའི་ཆོས་མེད་པའི་གནས་ལུགས་རྟོགས་མེད་པའི་ཕྱིར་རོ། །གལ་
སྲིད་ཁྱོད་ཀྱིས་ཇི་ལྟར་བྱས་ན་དོན་རབ་འགྲུབ་ཐུབ་ལུགས་ལ་བསམ་བློ་ཡེ་མི་གཏོང་ལ། རང་
གི་དམིགས་རྩེ་འགྲུབ་ཕྱིར་གླགས་སྐབས་ཇི་ལྟར་འཚོལ་ལ་བློ་ཁ་མི་ཕྱོགས་པར་བསྡད་པ་ཡིན་
ན། ནམ་ཡང་འཁང་ར་བྱས་ནས་སྡོད་རྒྱུ་ལས་དོན་གང་ཡང་འགྲུབ་རེ་མེད།དེ་ལྟ་ནའང་། རང་གི་
བསམ་དོན་དེ་ཡང་ལུགས་དང་མ་འགལ་བ། འཇིག་རྟེན་གྱི་ཆོས་ཉིད་དང་རྒྱབ་འགལ་དུ་མ་
སོང་བ་ཞིག་དགོས་ཀྱི། མི་དྲན་དགུ་དྲན་དང་མི་བསམ་དགུ་བསམ་བྱས་ནས་དེ་ལ་འབད་པ་
ཡིན་ན། ཕན་པའི་འབྲས་བུ་ཅི་ཡང་ཐོགས་པར་མི་འགྱུར།
མི་དང་མིའི་ཁྱད་པར། གཙོ་བོ་མཇིང་པའི་ཡན་ན་ཡོད་དེ། དོན་ཆེན་གྲུབ་མིན་དང་
འཁོས་འབྱོར་གྱི་ཆེ་ཆུང་ཐམས་ཅད་སེམས་ཀྱི་འཆར་སྒོའི་ཁྱད་པར་དེ་ལ་ཐུག་ཡོད་པའི་ཕྱིར་
རོ། །ལས་གང་ཞིག་བྱེད་ཀྱང་སྐབས་ཐོག་དེ་ལ་བསམ་བློ་ཡག་པོ་འཁོར་བར་བྱས། དེ་ལ་བརྟེན་
ནས་བློ་ཐག་རྦད་ཀྱིས་བཅད་དེ་གླགས་སྐབས་ཤོར་དུ་མི་འཇུག་པར་བརྩམ་འདོད་པའི་ལས་དེ་
ཉིད་ཕྱག་ལེན་དུ་གདབ་ཐུབ་ན། དོན་གྱི་འབྲས་བུ་ངང་གིས་སྨིན་ཡོང་ངོ་། །
བདག་གིས་སྔོན་ཆད། "ངས་སྐབས་དེར་དེ་ལྟར་སྒྲུབ་འོས་ཀྱང་མ་སྒྲུབ། སྐད་ཆ་འདི་
བཤད་དུས་སེམས་པ་སྡུག་གིས་མནར་ཡོང་། ད་ལྟ་ཡིན་ཀྱང་སྒྲུབ་ན། དངོས་མེད་ཀྱི་དྲན་
འཕྲུལ་མཐའ་དག་དངོས་ཡོད་ཀྱི་ཆོས་སུ་བསྒྱུར་ནུས" ཞེས་པའི་སྐད་ཆ་འདི་འདྲ་ཞིག་
བཤད་མྱོང་། བསམ་ཕོད་པས་སྐྱེ་བོ་ཞིག་གི་མཐུ་སྟོབས་ནུས་རྩལ་གཟུགས་ཅན་དུ་བྱ་ནུས་
ལ། བགེགས་ཚོགས་ལས་ཐར་ཏེ་རང་ཉིད་ཀྱི་འཇོན་ཐང་རྩལ་དུ་སྤྲུག་ལ་སླེའུ་གྲུ་བཞི་ནས་
འདེགས་པའི་གྲོགས་བྱེད་དོ། །
གསོན་པའི་རེ་བ་འཆི་བདག་ཁ་ནའང་ཡོད།
བོང་བུ་ཞིག་མཉམ་མ་བཞག་པར་གྲོང་ཚོའི་ཁྲོན་པ་སྐམ་པོ་ཞིག་གི་ནང་དུ་ལྷུང༌།
བོང་བུའི་བདག་པོ་ཕྱོགས་བཞི་མཚམས་བརྒྱད་ལ་བོང་བུ་འཚོལ་དུ་ཕྱིན།ཐང་ཆད་དྲགས་
པས་གྲོང་ཚོའི་ཁྲོན་པ་དེའི་འགྲམ་ནས་ངལ་གསོ་རྒྱག་སྐབས། ཁྲོན་པའི་ནང་ནས་སྐད་ཅིག་
གྲགས་ཡོང་བ་ཐོས།མར་བལྟས་པ་ན།རང་ཁྱིམ་གྱི་བོང་བུ་དེ་རེད་འདུག ཁྲོན་པ་ཟབ་དྲགས་ལ་
བོང་བུ་ལྗིད་དྲགས་པས་ཡར་འདོན་མ་ཐུབ། བོང་བུ་འདིས་རང་ལ་ལས་ཀ་མཆོག་ཏུ་བྱས་མྱོང་
བས། འདི་ལྟར་གཡུག་བཞག་ན་ག་ལ་འགྲིག དེ་ལས་ཁྲོན་པ་དེ་རང་དུ་དུར་འཇུག་བྱས་ན་འཆི་
ཁའི་སྐྱེལ་མ་རེད་སྙམ་སྟེ་དྲུང་པ་ཁྱིམ་མཚེས་མང་པོར་ས་འགབ་རོགས་བྱེད་རྒྱུའི་རེ་བ་ཞུས།
ཁྱིམ་མཚེས་རྣམས་ཀྱང་གཞུག་ཕྱོགས་ནས་འདི་ལྟ་བུའི་དོན་དག་འབྱུང་ལ་དོགས་ཏེ་
རོགས་བྱེད་རྒྱུ་ཁས་བླངས།
ཁོ་ཚོས་ས་འཇོར་གང་རེ་གང་རེ་བྱས་ཏེ་མར་འཕངས་པ་ཐམས་ཅད་བོང་བུའི་སྒལ་སྟེང་
དུ་ཕོག བོང་བུས་རང་ཤུགས་ཀྱིས་འདར་གསིག་བརྒྱབ་པས་ས་ཐམས་ཅད་རྐང་འོག་ཏུ་བབས།
ས་ཇི་ལྟར་འཕངས་ན་ཁོས་དེ་ལྟར་འདར་གསིག་བརྒྱབ། རྐང་འོག་ཏུ་ས་ཕུང་ཆེ་རུ་སྤུངས་ཏེ་
རིམ་གྱིས་མཐོ་རུ་འཕགས།
མཐའ་མཇུག བོང་བུ་ཁྲོན་ཁར་ཐོན་ཏེ་འདར་གསིག་ཅིག་བརྒྱབ་རྗེས་ཁྲོན་པ་ལས་ཕྱིར་
ལྡིང་སོང་།
གལ་སྲིད་ཁྱོད་རང་ཁྲོན་པའི་ནང་དུ་ལྷུང་བ་ཡིན་ན། སྲོག་སྐྱོབ་ཀྱི་འབོད་པས་དུར་
འཇུག་གི་འདམ་མྱགས་བོས་ཡོང་ན་ལ་ཐང་མེད་ཀྱང་། བོང་བུ་དེས་ང་ཚོར། འཆི་ཉེན་ལས་
ཐར་བའི་མན་ངག་ནི་རང་གི་ལུས་སྟེང་དུ་བབས་པའི་ས་རྣམས་ཐང་དུ་སྤྲུགས་ཏེ་རྐང་སྟེགས་
བྱ་དགོས་པ་དེ་ཡིན་པར་བསྟན།
བགེགས་བར་ཆད་ཀྱིས་འཁྱེར་དུས། འཆི་བདག་ལ་སྒུག་ནས་སྡོད་མི་ཉན་ལ། སྐྱབས་
དང་སྐྱོབ་པ་ལའང་རེ་རྒྱུ་མེད། ཁྱད་པར་དུ་འཇིག་པའི་གཡང་དུ་ལྷུང་སྐབས། གཞན་ལ་
སྲོག་སྐྱོབ་ཞུ་བར་མི་བྲེལ་བར་ཤེས་པ་རྣལ་དུ་ཕབ། རང་ཉིད་རང་གི་མགོན་ཡིན་པར་གསལ་
བཏབ། དགའ་བྲོད་ཀྱི་སེམས་པ་ལ་བརྟེན་ནས་རང་ཉིད་རང་གིས་བསྐྱབ་ལ་སྙིང་སྟོབས་ཆེན་
པོས་ཞུགས་དང་། དེ་ཉིད་མཆོག་གི་འདུན་མ་ཡིན་སྟབས། བསམ་ཡུལ་ལས་འདས་པའི་དོན་
བཟང་ཁྱོད་ལ་ནམ་འབྱུང་ཆ་མེད་ཡིན་ནོ། །
བློ་གྲོས་བརྟན་ན་འཆི་བདག་ཡིན་ཀྱང་ཞེད།
སྟོན་གྱི་དུས་ཚིགས་ལ་ཧྥེ་ལི་པིན་རྒྱ་མཚོའི་ནུབ་འགྲམ་དུ་གཟིགས་སྐོར་ལ་ཕྱིན་ན།
རྒྱུན་དུ་སྣང་བ་འདི་འདྲ་ཞིག་མིག་གི་གཟིགས་མོར་འཆར་ཡོང་། གང་ཚེ་སྔོ་ལྟེམས་མེར་
དགུང་དུ་ལུད་སྙམ་གྱི་མཚོ་ངོས་ལ་ལྟ་སྐབས། ནག་འཐིབས་འཐིབས་ཀྱི་ཆར་སྤྲིན་དུམ་བུ་
ཞིག་དལ་བ་དལ་བུས་མདུན་གྱི་ཕྱོགས་སུ་རྒྱུ་ཡོང་བ་ལྟ་བུའི་གཟུགས་ཤིག་མཐོང་ཡོང་ལ།
ཐག་ཉེར་སླེབས་ཙ་ན། དེ་ཉིད་ཆར་སྤྲིན་མ་ཡིན་པར་ལྷོ་བཞུད་ཀྱི་ཁྲུང་ཁྲུང་གྲོ་བོ་ཁྱུ་གཅིག་
ཡིན་པ་ཤེས་ཡོང་།
ཁོ་ཚོས་མགྲིན་པའི་རྫ་རྔ་ལྷང་ལྷང་དུ་རྡུང་བཞིན་འདབ་གཤོག་གི་གར་སྟབས་མཚོ་
འགྲམ་དུ་བསྒྱུར་ཏེ། དྲོད་འཇམ་བདེ་འབོལ་གྱི་བྱེ་ཐང་དུ་ཚང་འཆའ། ཁྲུང་ཁྲུང་གང་མང་ཞིག་
གཞིས་ཁྱིམ་དེར་བདེ་བླག་ཏུ་ལོག་ཐུབ་སོང་བས། དགའ་བས་མྱོས་ཏེ་འཕུར་ལྡིང་གར་ལ་རོལ་
སྐབས། སྐོར་ཞིག་འགུལ་ཙམ་ཡང་མི་བྱེད་པར་དྲོད་འཇམ་བྱེ་མའི་ཚང་མལ་དུ་ཉལ་ཏེ་མིག་
ཟུང་ལྷེབ་ལྷེབ་ཏུ་རྡེབ་བཞིན་ཕྱི་མ་སྙེག་ཚུལ་མཐོང་བའི་མོད་ལ། ཨ་ཁ་ཁ། གནམ་སྔོན་པོ་
འདོམ་ལ་འཇལ། སྤྲིན་དཀར་པོ་ཐོད་ལ་བླངས་ནས་ཁམས་ཀྱི་མཐའ་འདི་ལ་འཕུར་ཡོང་དུས།
འབྱུང་གཞི་འཁྱག་གྲང་གངས་ཀྱི་འཇིགས་པས་མ་འཁྱེར། ངམ་གནག་ཆུ་སྲིན་གྲོང་དུ་མ་
ལྷུང་། འཕྲོག་འཇོམས་སེར་རྒོད་མདེའུས་མ་བཅོམ་པར། མཉེན་འཇམ་དྲོད་སྐྱིད་བདེ་བའི་
ཚང་མལ་དུ་སླེབས་ནས་ཤི་སོང་བ་འདི་ཇི་འདྲའི་ཕངས་པ་ལ་སྙམ་དུ་སེམས་པར་འགྱུར།
དོན་ལ། འདི་ལྟ་བུའི་གནས་ཚུལ་འདབ་ཆགས་ཁྲུང་ཁྲུང་གི་ཁྱུ་ཁོ་ན་ཙམ་དུ་མ་ཟད་པར།
མགོ་ནག་མིའི་ཁྲོད་ནའང་འབྱུང་བཞིན་ཡོད་དེ། དཔེར་ན་མ་ར་ཟོན་རྒྱང་རྒྱུག་འགྲན་བསྡུར་
གྱི་བྱུང་རབས་ལྟ་བུ་རེད། དེ་ཡང་གྷི་རི་སི་པ་ཚོས་གྲོང་བརྡལ་མ་ར་ཟོན་ནས་པར་ཟིག་བཙན་
འཛུལ་པའི་དམག་དཔུང་ཕམ་པར་བརྒྱབ་རྗེས།གྷི་རི་སིའི་དམག་མི་ཞིག་གིས་ཕས་ཀྱི་རྒོལ་བ་
ཚར་བཅད་པའི་གནས་ཚུལ་ཤེས་འཕྲལ། དགའ་བས་མྱོས་ཏེ་གཏམ་བཟང་དེ་རང་གི་ནང་མི་
རྣམས་ལ་སྒྲོག་ཕྱིར། མ་ར་ཟོན་ནས་དཔག་ཚད་སྟོང་ཕྲག་གི་ལམ་ལ་རྐང་ཐང་གིས་བརྒྱུགས་
ཏེ་ཡ་ཏེན་ལ་སླེབས་རྗེས། མར་འགྱེལ་ནས་འཇིག་རྟེན་དང་ཁ་གྱེས། ཁོ་ལམ་ཁ་ནས་མ་འགྱེལ་
བར་གཏམ་བཟང་ནང་མིའི་སྙན་དུ་བསྐྱལ་རྗེས་ད་གཟོད་ཚེ་ལས་འདས་པའི་གནས་ཚུལ་
གྱིས།དེ་བཞིན་ང་ཚོའི་སེམས་ཤིན་ཏུ་ནས་ཕངས་སུ་འཇུག་པ་ལྟ་བུ་རེད།
གནས་ཚུལ་འདི་རིགས་ཐོས་དུས། རང་དབང་མེད་པར་སྐྱོ་གར་འདི་རིགས་ཅི་ཞིག་
གིས་བྱས་པ་ཡིན་ནམ་སྙམ་དུ་སེམས་པར་འགྱུར། གལ་སྲིད་ལྷོ་བཞུད་ཀྱི་ཁྲུང་ཁྲུང་དེ་ཚོ་བྱེ་
ཐང་ལས་ལམ་ཐག་དཔག་ཚད་དུ་མས་རིང་བའི་ས་ཞིག་ལ་འཕུར་དགོས་བྱུང་ན། ཉི་མ་དེར་
ཤི་མེད་ན་ལ་ཐང་མེད་ལ། དམག་མི་དེ་ཡ་ཏེན་ལས་འདོམ་བརྒྱ་ཕྲག་གིས་རིང་བའི་ས་ཞིག་ལ་
བརྒྱུགས་ཡོད་ཚེ། དུས་དེ་ལ་ད་དུང་གྲོངས་མེད་ན་ལ་ཐང་མེད། འདི་ལྟར་འདང་བརྒྱབ་ན། སྐྱོ་
གར་འབྱུང་དོན་གྱི་རྒྱུ་རྐྱེན། སོ་སོ་དམིགས་ས་དེར་འབྱོར་རྗེས། འདུན་མའི་རྩ་བ་ལྷོད་ནས་
བློ་མ་བརྟན་པས། ཕྱི་ལུས་ཀྱང་དེ་ལ་བརྟེན་ནས་རྒུད་པར་གྱུར་པས། མཐའ་མ་སྲོག་གི་རྒྱུ་བ་
འགགས་སོང་བའི་གནད་ལ་ཐུག་ཡོད་པར་འདོད།
འཇིག་རྟེན་ན་བློས་མི་དཔོག་པའི་དོན་དག་ངོ་མཚར་བ་མང་པོ་འབྱུང་བཞིན་ཡོད་དེ།
ལྷའི་རྫུ་འཕྲུལ་ལྷ་ལ་དད་མཁན་ཚོའི་མིག་ལམ་དུ་འབྱུང་བཞིན་ཡོད་ལ། བསམ་མི་ཁྱབ་ཀྱི་
དོན་དག་རྣམས་དད་པ་དང་བརྟན་ཚུགས། དྲང་བདེན་ལ་མཐའ་གཅིག་ཏུ་བརྩོན་པའི་སྐྱེས་
བུ་ཚོར་འབྱུང་བཞིན་ཡོད། འཇིག་རྟེན་ན་འཆི་ལམ་ནས་ཕྱིར་ལོག་པ་ལྟ་བུའི་གནས་ཚུལ་
མཚར་པོ་མང་དུ་མཐོང་རྒྱུ་ཡོད་པ་རྣམས། འབད་རྩོལ་བློ་གྲོས་བརྟན་པོ་ལས་བྱུང་བ་ཡིན་
པས། བསམ་མི་ཁྱབ་ལ་འབད་བྱས་ན། རྣམ་པར་སྨིན་པའང་བསམ་གྱིས་མི་ཁྱབ་པ་འབྱུང་ངེས་
ལ་འཁྲུལ་བ་མ་མཆིས་སོ། །
ཕྱིར་མ་ལྡོག་དང་གསོན་པའི་སྣང་བ་རྒྱས།
ལིངས་པ་ཁྱི་ཁྲིད་ཅིག་ནགས་ཚལ་དུ་རི་དྭགས་བརྔོན་ལ་ཆས། སྐག་སྒྲ་ཞིག་གྲགས་པ་ན།
མདེའུ་རི་བོང་ཞིག་གི་བརླ་སྟེང་དུ་ཕོག རི་བོང་གིས་བརླ་རྨས་མ་དེ་དྲུད་ནས་སྲོག་བསྡོས་ཀྱིས་
བྲོས། ལིངས་བཀྱེས་པས། ཤ་ཁྱིས་སྐབས་འཕྲལ་ལ་རི་བོང་བདས། བདས་བདས་མཐར་རྗེས་མ་
ཟིན་པས་སླར་བདག་པོའི་གན་དུ་སླེབས།
རྔོན་པ་ཁྲོས་ཏེ། “ཁྱོད་ཤ་ཁྱི་ངར་མ་ཞིག་གིས་རི་བོང་རྨས་མ་ཞིག་མི་ཟིན་དོན་ཅི་
ཡིན”ཞེས་བསྡིགས།
ཤ་ཁྱིས་བདག་པོའི་གདོང་ལ་ལྟ་བཞིན། “བདག་པོ་ལགས། ང་ཁྱོད་ལ་ཞེ་རྩ་དཀར་བས།
ཤུགས་བརྒྱབ་ནས་བདས་པ་ཡིན་ཀྱང་རི་བོང་བྲག་ཁུང་དུ་འཛུལ་སོང་བས་ཟིན་མ་ཐུབ།རི་བོང་
གི་ཨ་མས་གནས་ཚུལ་དེ་གོ་རྗེས་ཡ་མཚན་ནས། ཁྱོད་རི་བོང་རྨས་མ་ཞིག་གི་བང་ཁ་ཇི་ལྟར་ཤ་
ཁྱི་ངར་མ་ལས་མགྱོགས་སོང་ཞེས་དྲིས་པ་ན། རི་བོང་གིས། གནས་ཚུལ་མི་འདྲ་སྟེ། ཤ་ཁྱི་ནི་འཚོ་
བའི་ཆེད་དུ་རྒྱུག་པ་ཡིན་གཤིས། ཁོས་ཤུགས་བརྒྱབ་པ་ཙམ་མོ། །ང་ལ་ཕྱིར་ལྡོག་པའི་ལམ་མེད་
པས་སྲོག་གི་ཕྱིར་རྒྱུག་པ་ཡིན་སྟབས། སྲོག་བསྡོས་ཀྱིས་མི་རྒྱུག་ཐུ་མེད་ཡིན་ཞེས་ལན་བཏབ་
སོང”ཟེར།
དཀའ་སྡུག་གམ་རང་ཉིད་ཀྱིས་བྱ་མི་འདོད་པའི་དོན་དག་ལ་འཕྲད་སྐབས། སྐྱེ་བོ་ཚོ་དེ་
ལ་གཞའ་ཅི་ཐུབ་བྱེད། བདག་གྲོགས་པོ་འདི་རིགས་ལ་འཕྲད་སྐབས། རྒྱུན་དུ་ཁོང་ཚོར། “ཞྭ་
མོ་ར་སའི་ཕ་རོལ་ཏུ་གཡུགས་ཤིག”ཅེས་ལབ་བཞིན་ཡོད། གྲོགས་པོ་ཚོས་དེའི་དོན་ཡེ་ནས་མི་
གོ་བར་བདག་ལ་དྲི་བ་དྲིས་འོང་། དོན་ལ་སྐད་ཆ་འདི་བདག་ཆུང་དུས་ཨ་ཕས་ང་ལ་བསླབ་
སྟོན་གནང་བྱེད་ཀྱི་སྐད་ཆ་ཞིག་སྟེ། སྐད་ཆ་ངོ་མ་ནི། "ཁྱོད་རང་ཕར་ལྡིང་དཀའ་བའི
ཞིག་ལ་འཕྲད་ནས་ཕྱིར་ལྡོག་རྩིས་བྱེད་སྐབས། སྔོན་ལ་ཞྭ་མོ་ར་སའི་ཕྱི་རོལ་ལག་པས་མི་སྙོབ་
ས་ཞིག་ལ་གཡུགས་ཞོག་དང་། དེ་ལྟར་བྱས་པས་ཁྱོད་ལ་ཐབས་ཤེས་ཡོད་རྒུས་ར་ས་དེ་ལས་
ཕར་མི་བརྒལ་ཐུ་མེད་འབྱུང་སྟེ། ཁྱོད་ཀྱིས་ཞྭ་མོ་ཚུར་ལེན་དགོས་པས་སོ། །”ཞེས་པ་འདིའོ། །
བདག་གི་ཕ་རྒན་གྱིས་རང་གི་མི་ཚེའི་མྱོང་བ་ལ་སྦྱར་ནས་བདག་ལ། དོགས་པ་དང་ཐེ་
ཚོམ་མེད་པར་ལས་ལ་མཐའ་གཅིག་ཏུ་འཇུག་མཁན་གྱི་སྐྱེ་བོ་དེ་ཅི་ནས་ཀྱང་འཁྱོངས་ཐུབ་
པའི་གནས་ལུགས་འདི་བསྟན། དེ་ཡང་ཡིན་ཏེ། ཇི་ལྟར་ཁུར་བརྩོན་བསྐྱེད་ན། བསྒྲུབ་བྱའི་
དེ་ལྟར་ཚེགས་མེད་དུ་འགྱུར་རོ། །ཁྱོད་རང་དཀའ་སྡུག་ལ་འཕྲད་སྐབས། ཞྭ་མོ་ར་སའི་ཕ་རོལ་
ཏུ་གཡུགས་ནས་ཕྱིར་ལྡོག་རེ་མེད་པར་བཏང་སྟེ། ཞེ་བསམ་པས་དེ་ལས་ཕར་འདའ་ལ་མཐའ་
གཅིག་ཏུ་བརྩོན་དང་། འཆི་བའི་ཉེན་སར་ལྷུང་ཡང་ཐར་བའི་གོ་སྐབས་མེད་པ་མ་ཡིན་ནོ། །
དོན་རབ་གྲུབ་པའི་སྐྱེས་བུ་རྣམས་ཀྱིས་སོ་སོའི་མྱོང་བ་གླེང་སྐབས། ཡ་མཚན་གྱི་ཐབས་དང་
བཀོད་པ་ཅི་ཡང་བཤད་རྒྱུ་མེད་པར། གཙོ་བོ་རང་གིས་བྱ་བ་ཡག་པོ་ཞིག་བསྒྲུབ་འདོད་ན། ཁ་ཞེ་
གཉིས་མེད་ཀྱིས་དེ་ལ་ཞུགས་ཏེ་མཐར་ཐུག་གི་དམིགས་རྩེ་མངོན་དུ་བྱ་ལ་བརྩོན་དགོས་ཚུལ་དེ་
བཤད་ཡོང་། སྐྱེ་བོ་གང་མང་ཞིག་གིས་གནས་ལུགས་འདི་གསལ་བོར་རྟོགས་ནའང་། ལག་ལེན་དུ་
གདབ་དཀའ་བའི་གནས་ཚུལ་མང་དུ་འབྱུང་གིན་ཡོད་དེ། མི་ཞེས་པ་འདི་ལེ་ལོ་དང་འདོད་སྲེད་
ཅན་གྱི་སེམས་ཅན་ཡིན་གཤིས། མཚམས་ལན་རེར་འདོད་ཡོན་གྱི་སླུ་བྲིད་བཟློག་མ་ཐུབ་པའམ་
ལུས་ཀྱིས་མ་ལྕོགས་པ་སོགས་ལ་བརྟེན་ནས་ལས་ཀའི་རྒྱུན་སྐྱོང་མི་ཐུབ་པ་ལྟ་བུའོ།
སྐྱེ་བོ་རེ་རེར་བསམ་གྱིས་མི་ཁྱབ་པའི་མཐུ་སྟོབས་ནུས་རྩལ་རང་ཤུགས་སུ་གྲུབ་ཡོད་
ནའང་། གལ་སྲིད་རང་གིས་རང་ལ་མཐར་འདེད་མཐའ་སྐྱེལ་མ་བཏང་ན། རང་སྟེང་གི་མཐུ་
སྟོབས་ནུས་རྩལ་གྱིས་བོགས་ཐོན་སྐབས་གཞི་ནས་ཡོད་མི་སྲིད་པས། དཀའ་སྡུག་ལ་འཕྲད་
དུས་རང་ཉིད་རང་གིས་མཐར་དེད་དེ་ཕྱིར་མི་ལྡོག་པའི་སྦྱོར་བ་བརྩོན་དང་། མཐུ་སྟོབས་ནུས་
རྩལ་ཅི་ཡོད་གཟུགས་ཅན་དུ་ཤར་ནས་འགྲུབ་རེ་མེད་པའི་དོན་ཐམས་ཅད་ཚེགས་མེད་དུ་
འགྲུབ་པར་འགྱུར།
ཧྥ་རན་སིའི་རྩོམ་པ་པོ་གྲགས་ཅན་ཨུ་ཀོས་སྔོན་ཆད་ཟླ་ངོ་ལྔ་ལྷག་གི་ཡུན་ལ་གླིང་ལ་
གྲགས་པའི་སྒྲུང་རྩོམ་ཞིག་བརྩམས་གྲུབ་ཚར།
ཁོང་འདི་ལྟར་མགྱོགས་དྲགས་དོན། མཐར་འདེད་ཞེ་བསྐྱེད་ཀྱི་སྙིང་རུས་ཀྱིས་བྱས་པ་ཡིན་
ཏེ། 1830ལོར། ཨུ་ཀོས་དཔེ་སྐྲུན་ཚོང་པ་དང་གན་རྒྱ་བཞག་སྟེ་ལོ་ཕྱེད་ཀྱི་ཡུན་ལ་སྒྲུང་རྩོམ་ཞིག་
གྲུབ་ཚར་རྒྱུ་བྱས།གན་འཁྲུན་བརྩི་ཕྱིར།ཉིན་མཚན་དབྱེར་མེད་ལ་ཐུགས་བརྩོན་པ་ཆེན་པོས་མི་
འབྲི་ཐུ་མེད་བྱུང༌།
དུས་བཅད་ལྟར་བྱ་བ་དེ་ལེགས་པར་འགྲུབ་ཆེད། ཁོང་གིས་སྐུ་ལ་སྣམ་ཕྲུག་ཅིག་གསོལ།སྐུ་
ཆས་གཞན་ཐམས་ཅད་མཁོ་མེད་དུ་གཟིགས་ཏེ་སྒམ་ནང་དུ་བཅུག་ནས་སྒོ་ལྕགས་བརྒྱབ། ལྡེ་
མིག་མཚེའུའི་ནང་དུ་སྤྱུགས་ཏེ།ཕྱི་ལོགས་སུ་འགྲོ་འདོད་པ་ལ་གོས་མེད་པར་བྱས། འཆམ་འཆམ་
དང་ལྟད་མོ་སོགས་ལ་འགྲོ་རྒྱུའི་འདུན་པ་རྩ་བ་ནས་བོར་ཏེ་སྒྲུང་རྩོམ་བྲི་བའི་ལས་ལ་ཧུར་གྱིས་
ཞུགས་པས། མཐའ་མཇུག་དུས་བཅད་བདུན་ཕྲག་གཉིས་ཀྱིས་མ་སླེབས་གོང་ལ་སྒྲུང་རྩོམ་གྱི་
མཇུག་ཡོངས་སུ་གྲུབ།
ཟླ་བ་ལྔ་ལྷག་གི་ཡུན་ལ་བརྩམས་གནང་མཛད་པའི་བསྟན་བཅོས་འདི། གནམ་འོག་ལ་
གྲགས་པའི་རྩོམ་རིག་བརྩམས་ཆོས《ཕ་རིའི་འཕགས་མ་གླིང》ཟེར་བ་འདི་ཡིན་ནོ།།
དོན་བསྡུས་ན། "ཕྱིར་ལྡོག་པའི་ལམ”ནི་དོན་དག་ལ་གཟུར་འགྲོས་བྱ་བ་དང་ལས་ཀྱི་
མཐའ་མ་ཆོད་པར་ཕམ་ལྟུང་འབྱུང་ལ་སྟ་གོན་བྱེད་པ་དེ་ཡིན་ལ། དེ་ཉིད་དོན་རབ་གྲུབ་ལ་
ནང་གི་གེགས་ཆེན་པོར་གྲུབ་གཤིས། བསམ་དོན་ལེགས་པར་འགྲུབ་འདོད་ཀྱི་སྐྱེས་བུ་རྣམས་
ཀྱིས་ཕྱིར་ལྡོག་པའི་འདུན་པ་རྩ་ནས་བཅད། རྒྱབ་ན་འཆི་བདག་མ་གཏོགས་མེད་པའི་ངེས་
ཤེས་རྒྱུད་ལ་བསྐྱེད་དེ་ཁུར་བརྩོན་བྱོས་དང་། འཆི་བའི་ཉེན་སར་ལྟུང་ཡང་གསོན་པའི་རེ་བ་
བསམ་གྱིས་མི་ཁྱབ་པ་འབྱུང་ངོ་།།

ལེའུ་བརྒྱད་པ།
སྡུག་གི་ཁུར་བོ་སྟོབས་ཀྱི་འབྱུང་གནས་ཡིན།

བར་ཆད་གང་ཞིག བློ་གྲོས་མཐུ་སྟོབས་དབང་དུ་བཙན་པའི་སྐྱེ་
བོ་དག་ལ་མར་འཐེན་གཏོར་བཤིག་གི་གཏིང་རྡོ་རུ་འགྱུར་ལུགས་མེད་
པར། མི་ཚེའི་འདུན་མ་གཏན་ལེགས་སུ་བསྒྱུར་བའི་ཡར་འཐེན་གྱི་སྟོབས་
གང་རུང་དུའང་འགྱུར་སྲིད་ནའང་། སྡར་མ་འཁོས་ཞན་རྣམས་ལ་མི་ཚེའི་
འདུན་མ་གཏན་ཉེས་སུ་ལུས་པའི་གཏིང་རྡོ་རུ་མི་འགྱུར་བའི་དཔེ་མེད། བློ་
གྲོས་ཤིན་ཏུ་བརྟན་པ་རྣམས་ཀྱིས་བར་ཆད་ཅི་འབྱུང་ཚེ་འདིའི་རྙེད་ཐོབ་
ཆེན་པོར་བརྩིས་ནས་དེ་ཉིད་ཉམས་མྱོང་ལེན་པའི་རྟེན་དང་ཤེས་རབ་
རྒྱས་པའི་རྒྱུ། རང་སོ་ཟིན་པའི་གྲོགས། བརྟན་ཚུགས་སྦྱོང་བའི་རྐྱེན་དུ་
བྱེད་ཅིང་། དེ་ལས་མཆོག་ཏུ་དགེ་བའི་སྤོབས་པ་ཆེན་པོའང་འཐོབ་པར་
འགྱུར། དེའི་ཕྱིར། བར་ཆད་དང་འཕྲད་པའི་སྐབས་སུ། ང་ཚོས་ཁམས་ཀྱི་
དུབ་པ་སངས་པར་བྱས་ཏེ་སེམས་དཔངས་ཡར་ལ་བསྐྱེད་ནས་གེགས་
རྡོའམ་གཏིང་རྡོ་གང་དེ་ཡར་འགྲོའི་རྐང་རྟེན་དུ་བྱ་དགོས།
བདེ་བའི་འབྲས་བུ་སྡུག་གི་རྒྱུ་ལས་འབྱུང༌།
སྐུ་ཞབས་ཁར་ནའེ་ཇིས་དེ་སྐད། ”དཀའ་སྡུག་ནི་འཁོར་བ་ལ་སྙིང་པོ་ལེན་པའི་མཆོག་
གི་བསླབ་པའོ"གསུངས། དེའང་གཙོ་བོ་དཀའ་སྡུག་སྣ་ཚོགས་བརྒྱུད་ནས་སྙིང་པོའི་མཛད་པ་
གང་དག་དགའ་བ་ཆེན་པོས་མཐར་སྐྱེལ་མཁན་གྱི་སྐྱེས་བུ་རབ་འབྲིང་གང་རུང་ལ་དམིགས་
ནས་བཤད་པ་སྨོས་ཅི་དགོས།
དེའང་ཡིན་ཏེ། སྐྱེ་བོ་རེ་རེ་འཁོར་བའི་ལམ་ཁ་ནས་དཀའ་སྡུག་ཆེ་ཆུང་ཅི་རིགས་ལ་
འཕྲད་ངེས་ལ། འགལ་རྐྱེན་དང་འཕྲད་ཙ་ན། དཔའ་ཞུམ་ཞིང་གཉའ་ཆག་ནས་སྐྱོ་ཞིང་དུབ་
པར་འགྱུར་བའི་སྐབས་མང་བས། དེའི་སྐབས་སུ་སྲེད་མེད་ཀྱི་བུའི་སྤོབས་པ་དང་དབང་ཕྱུག་
ཆེན་པོའི་གདེང་དྲོད་དེ་སྤྱད་ནས་རང་ཉིད་ཀྱི་རྒྱབ་ཡོངས་སུ་སྐྱོར་དགོས། སྐྱེ་བོ་སུ་ཞིག་
གཞན་གྱིས་རང་ཉིད་ཆམ་ལ་ཕབ་ན་ཆོག་མོད། ལངས་མེད་བུག་འགྱེལ་དུ་གཏན་ནས་གཏོང་
འཇུག་མི་ཉན་ནོ། །དེ་ཅིའི་སླད་དུ་ཞེ་ན། ཕམ་ཁ་ནི་སྐྱེ་བ་དང་རང་སྟོབས་ཀྱིས་འགྲོགས་པའི་
མི་མཐུན་ཕྱོགས་སུ་གྲུབ་པས་དེ་མི་མྱོང་ཐུ་མེད་ཡིན་ལ། ལངས་མེད་བུག་འགྱེལ་ནི་སྡར་མ་
བྱབ་ཆུང་གི་ངང་ཚུལ་དུ་གྲུབ་པའི་ཕྱིར་རོ། །དཔའ་གདེང་ཅན་གྱི་སྐྱེ་བོ་སུ་འདྲ་ཞིག་ཡིན་ཀྱང་།
གཞན་གྱིས་རང་ཉིད་ལངས་མེད་བུག་འགྱེལ་དུ་བཏང་སོང་མི་སྙམ་པར། ཤེས་པ་རྣལ་དུ་ཕབ་
ནས་ཕམ་ཁ་གང་དེར་ཞལ་གཏད་དགོས་པ་ལས། མར་འགྱེལ་ནས་ཡར་ལངས་མི་ནུས་པ་ལ་
རྒྱུ་མཚན་དང་སྡུག་ཡུས་འདྲེན་རྒྱུ་གཅིག་ཀྱང་མེད་དོ། །
དཀའ་སྡུག་ནི་འཁོར་བ་སློབ་པའི་མཚུངས་མེད་བཤེས་གཉེན་ལགས་ཏེ། དཀའ་སྡུག་ལ་
བརྟེན་ནས་སྐྱེ་བོ་རྣམས་ཀྱིས་འཚོ་བའི་འཇིགས་པ་དང་ཉམ་ཉེས་ཡོད་དོ་ཅོག་གི་ཕྱི་ནང་བར་
གསུམ་ཇི་བཞིན་རྟོགས་ཐུབ་པའི་ཕྱིར་རོ། །དེའི་ཕྱིར། དཀའ་སྡུག་ལ་འཕྲད་སྐབས། ཕམ་རྒྱལ་
གྱི་འབྲས་བུ་སོ་སོར་དོན་དུ་གཉེར་བའི་གང་ཟག་གཉིས་ལ་ངོ་བོའི་ཁྱད་པར་འབྱུང་ངེས་པ་ནི།
སེམས་ཀྱི་འཛིན་སྟངས་ཀྱི་ཡུལ་ནས་དཀའ་སྡུག་ལ་ཇི་ལྟར་ལྟ་ལུགས་མི་འདྲ་བ་དེའོ། །
ཞུམ་ཅན་གྱི་སྐྱེ་བོ་གང་དེས། དཀའ་སྡུག་གང་ཡིན་གཉའ་གོང་དུ་ལྷུང་བའི་ཐེག་དཀའི
གོར་མ་རྡོ་རུ་རང་སྟོབས་ཀྱིས་བསམས་ནས་དབུགས་རིང་ནར་མར་ཤོར་བཞིན། རང་ཉིད་ལ་
འཆི་འདོད་ཀྱི་བློའང་སྐྱེས་སུ་འཇུག་མོད། ཁུར་བརྩོན་ཅན་གྱི་སྐྱེས་བུ་དེ་ལྟ་མ་ཡིན་ཏེ། བརྒྱ་
ལ་དཀའ་སྡུག་གང་ཞིག་གཉའ་བར་ལྷུང་བའི་གོར་མ་རྡོ་ཆེན་ཡིན་དུ་ཆུགས་ཀྱང་། ཉམ་ང་བ་
དང་བག་ཚ་བ་མེད་པར་བརྩོན་པ་ཆེན་པོས་དེ་ཉིད་རང་གི་རྐང་སྟེགས་སུ་བསྒྱུར་ཅི་ཐུབ་བྱེད།
དཔེར་ན་ཇོབ་སྟེ“ལྷ་མཆོག་གིས་བློ་ཁེལ་བའི་གཡོག་འཁོར”དེ་ནང་བཞིན་ནོ། །ཁོང་
གིས་འདྲེ་སྲིན་གྱི་ཉེར་འཚེ་དང་དྲོད་མྱུལ་གང་མང་མྱངས་ཤིང་། བཀྲེན་ཕོངས་དང་ན་ཚའི་
སྡུག་བསྔལ་ཡང་བསམ་གྱིས་མི་ཁྱབ་པ་མྱངས་ལ། བུ་དང་བུ་མོ། རྒྱུ་ལོངས་སྤྱོད་དང་བཅས་པ་
ཐམས་ཅད་གྱོང་ལ་ཤོར་ནས་སྒོ་ཕྱི་ནང་ཐམས་ཅད་སྟོང་པར་གྱུར་ནའང་། ཕྱིར་ལྡོག་པ་མེད་
པར་ལྷག་བསམ་རྣམ་པར་དག་པས་ལྷ་མཆོག་སྒོ་གསུམ་གུས་པས་བསྟེན་ཏོ། །ཁོང་བློ་གྲོས་ཤིན་
ཏུ་བརྟན་པས་ན། སྡུག་བསྔལ་ཅི་འདྲ་མགོ་ཐོག་ཏུ་ལྷུང་ཡང་འཇིག་རྟེན་ལ་བཅངས་པའི་རེ་
བའི་འོད་མདངས་ལ་ནམ་ཡང་ཉམས་པ་མེད་པའི་རྐྱེན་གྱིས། མཐའ་མཇུག་རང་ལ་དབང་
བའི་བདེ་སྐྱིད་སྙན་གསུམ་གྱི་ལོངས་སྤྱོད་མཐའ་དག་མངོན་དུ་བྱས་སོ། །གནས་ལུགས་འདི་
བཞིན་སྐྱེ་བོ་སུ་ཞིག་གིས་དགའ་བྲོད་ཁུར་བརྩོན་གྱི་ཡ་ལད་བཙན་པོ་སྙིང་ལ་གྱོན་པ་ཡིན་ན།
དཀའ་སྡུག་མཐའ་དག་ཟླ་བ་དམར་ལ་ཆས་ལྟར་ཁད་ཀྱིས་ཟད་པར་འགྱུར་རོ། །
ཏོན་ནཱ་རའེ་ཏིས་ཁོང་གི《ལམ་རྟགས》 ལས། “ལྷ་མཆོག་གིས་ངའི་མི་ཚེ་ལ་དབུལ་
ཕོངས་དང་དཀའ་སྡུག་གི་ལས་བསྐོས་འདི་འདྲ་བསྩལ་མོད། བདག་གིས་ཅི་མི་སྙམ་པར་དད་
གུས་སྤྲོ་གསུམ་གྱིས་དང་དུ་ལེན་ནོ"གསུངས་པ་ལྟར། དཀའ་སྡུག་ནི་དཀའ་སྡུག་རང་གིས་
ཕམ་པར་རྒྱག་ལ་འཇིགས་ན་མ་གཏོགས། སྐྱེ་བོ་ཞིག་དཀའ་སྡུག་ལ་འཕྲད་པར་འཇིགས་དོན་
ཅི་ཡང་མེད།《དམ་པའི་གསུང་རབ》ལས་བྱུང་བའི་ངོ་མཚར་སྐྱེས་བུ་ཇོབ་ཀྱི་དཀའ་སྤྱད་
སྙིང་རུས་ཀྱི་རྣམ་ཐར་དེས། སྐྱེ་བོ་རྣམས་ཀྱིས་སྐྱེ་བ་ནས་འཆི་བའི་བར་མྱང་དགོས་ངེས་སུ་
གྱུར་པའི་དཀའ་སྡུག་སྣ་ཚོགས་བསྡུས་དོན་དུ་བསྟན་ནོ། །འཁོར་བའི་གནས་རིས་འདི་ནས།
སྐྱེ་བོ་གཅིག་ན་བའི་སྡུག་བསྔལ་གྱིས་མནར་བར་གྱུར་ལ། སྐྱེ་བོ་གཅིག་འབྲལ་བའི་སྡུག་
བསྔལ་གྱིས་མནར་བར་གྱུར། ཡང་སྐྱེ་བོ་གཞན་ཞིག་ལོངས་སྤྱོད་དགྲས་ཁྱེར་བའི་སྡུག་བསྔལ་
གྱིས་མནར་བར་གྱུར་པའི་དབང་དུ་བཏང་ན། ཇོབ་ཀྱི་སྟེང་དུ་སྡུག་བསྔལ་འདི་དག་བརྩེགས་
མར་བྱུང་བ་ཡིན་ནོ། །《དམ་པའི་གསུང་རབ》ལས་བྱུང་བའི་དཀའ་སྤྱད་སྙིང་རུས་ཀྱི་རྣམ་
ཐར་འདིས་ང་ཚོར་ཕུགས་ཀྱི་དོན་གཉིས་བསྟན་ཏེ། དང་པོ་ནི་འཁོར་བར་སྐྱེས་ཙ་ན་སྐྱེ་བོ་སུ་
ཡིན་ཀྱང་དཀའ་སྡུག་སྣ་ཚོགས་མྱང་དགོས་པ་དེ་རེད་ལ། གཉིས་པ་ནི་འཚོ་བ་ལ་དགའ་བྲོད་
ཆེན་པོའི་སྒོ་ནས་འཇུག་སྤོབས་ན། ལྷ་མཆོག་གིས་ཁྱོད་རང་བཀའ་དྲིན་རྗེས་འཛིན་གྱིས་སྐྱོབ་
ངེས་པ་དེའོ།།
ལྷ་མཆོག་གིས་དཀའ་སྡུག་སྤྱད་ནས་འུ་ཅག་རྩ་བརླག་ཏུ་གཏང་ལ་བསྐུལ་བ་མ་ཡིན་
པར་དཀའ་སྤྱད་སྙིང་རུས་ལ་བརྟེན་ནས་ང་ཚོ་སྔར་ལས་བློ་གཤོགས་ཆེ་ཞིང་བཟོད་བསྲན་
ཅན་དུ་གྱུར་ནས། ཇོབ་ཇི་བཞིན་རང་གི་བློ་ཁ་མི་མཐུན་འགལ་རྐྱེན་གང་གིས་ཀྱང་བསྒྱུར་དུ་
མེད་པ་ལྕགས་ཀྱི་ཞུན་ཐར་ལྟར་རང་སོ་ཟིན་པ་ཞིག་ཡོང་ལ་བསྐུལ་བ་དེའོ། །
ཐུགས་སྐྱོ་ངལ་མེད་པའི་སྐྱེ་བོ་རྣམས་ཀྱིས། དགའ་བྲོད་ཆེན་པོས་མིག་མདུན་གྱི་དཀའ་
སྡུག་མཐའ་དག་དང་དུ་ལེན་ཕོད་པས། མཐའ་མཇུག་འཐོབ་པར་འགྱུར་བ་ནི་བདེ་སྐྱིད་སྙན་
གསུམ་གྱི་མངའ་ཐང་ཟ་ཆོག་ལེན་རྐྱང་དེའོ། །
སྡུག་གི་ཁུར་སྐལ་ལྷ་ཡི་གནང་སྦྱིན་ཡིན།
སྐྱེ་བོ་སུ་ཞིག་ཡིན་ཀྱང་ཚེ་གང་བོར་དཀའ་སྡུག་སྣ་ཚོགས་ལ་མི་འཕྲད་པའི་ཐབས་གང་
ཡང་མེད་པས། བློ་གྲོས་མཐུ་སྟོབས་དང་ལྡན་པ་རྣམས་ཀྱིས་འགལ་རྐྱེན་མཐུན་རྐྱེན་དུ་བསྒྱུར་
བ་དང་བཙན་དུག་སྨན་དུ་བསྒྱུར་བ། སྡུག་བསྔལ་བདེ་ཐབས་སུ་བསྒྱུར་བའི་ཐབས་ལ་འབད་
པས་བསླབ་དགོས་སོ།།
རི་བོང་སྡར་མ་སྙིང་ཆུང་ཡིན་ཞེས་གནམ་འོག་ལ་གྲགས།
ཉི་མ་དེར ཁོ་ཚོ་ལྷན་དུ་འཛོམས་ནས་སོ་སོ་ལས་ངན་ཡིན་ཚུལ་ལབ། ཁོ་ཚོས་རང་ལ་
གནམ་ལ་འཕུར་བའི་གཤོག་པ་མེད་ལ། གཞན་ལ་གཙིག་པའི་མཆེ་བའང་མེད་པས། ཉི་མ་
འཇིགས་སྐྲག་དང་སེམས་ཁྲལ་གྱི་ངང་ནས་བསྐྱལ་བ་ལས་ཐབས་མེད། རྣ་ཅོག་རིང་མོ་འདིས་
མི་གོ་བ་གཅིག་ཀྱང་མེད་པས། སེམས་བདེ་ལ་བབས་ནས་གཉིད་སྐྱིད་པོ་ཞིག་ལོག་པའི་བསྐལ་
པའང་མི་འདུག མཚལ་ལྟར་དམར་པོར་གྱུར་པའི་མིག་གཉིས་ད་ལྟ་དམར་པོ་དམར་རྐྱང་དུ་
གྱུར་ཚར་ཞེས་སྐྱོ་བའི་དངན་པ་འཐེན། བཤད་ཀྱིན་བཤད་ཀྱིན་སེམས་ཇེ་སྐྱོ་ལ་སོང་ནས་ཚེ་ལ་
སྙིང་པོ་གཅིག་ཀྱང་མེད་པར་འདོད།
མཐའ་མཇུག ཚེ་གང་བོ་འདི་ལྟར་འཇིགས་སྐྲག་གི་ངང་ལ་བསྐྱལ་བ་ལས། ཤི་སོང་ན་
དགའ་བ་ལ་ཞེས་ཐམས་ཅད་གྲོས་ཁ་མཐུན།
བསམ་ཕོད་པ་དེ་སྒྲུབ་ཕོད་པས། ཁོ་ཚོ་ཡར་ལངས་ནས་ཆུ་ཁར་ཕྱིན། ཆུ་ལ་ལྕེབས་ནས་
འཆི་རྩིས་བྱས། ཚེ་ཟད་སོང་ན་འཇིགས་སྐྲག་དང་སེམས་ཁྲལ་ཅི་ཡང་མྱང་མི་དགོས་པས། སྡུག་
བསྔལ་གྱི་རྒྱུ་དང་བྲལ་སོང་བ་རེད་སྙམ། ཆུ་ཁར་སླེབས་མ་ཐག སྦལ་པ་འགའ་ཆུ་འགྲམ་ན་ཉི་
མར་ལྡེ་འདུག ཁོ་ཚོས་རི་བོང་ཚོའི་གོམ་སྒྲ་ཐོས་མ་ཐག་སྐྲག་ནས་ཆུ་ནང་དུ་ལྡིང་སོང་།
རི་བོང་གཅིག་གིས་སྦལ་པ་ཆུ་ནང་དུ་མཆོངས་པ་མཐོང་ནས་གྲོགས་པོ་ཚོ་བཀག་སྟེ། “ཨ་
རོགས་ཚོ། ང་ཚོ་འདི་ལྟར་སྐྲག་ནས་འཆི་དགོས་དོན་མི་འདུག ཁྱོད་ཚོས་ལྟོས་དང་། ང་ཚོ་ལས་
སྙིང་ཆུང་བའི་སེམས་ཅན་ད་དུང་ཡོད་པས། ང་ཚོ་ཅི་ཞིག་ལ་འཕམ་དགོས”ཞེས་བཤད་པ་ན།
རི་བོང་ཐམས་ཅད་ཀྱིས་འདང་དཔོག་ཐུབ་སོང༌། ཆུ་མིག་གྱེན་ལ་འཕྱུར་བ་ལྟར་མུ་མཐུད་ནས་
གསོན་པའི་སྤོབས་པ་ཁོག་ནས་སྐྱེས་སོང་བས། ཆུ་ལ་མི་ལྕེབ་པར་ཐམས་ཅད་དགའ་དགའ་སྤྲོ་
སྤྲོའི་ངང་ནས་ཁྱིམ་ལ་ལོག་སོང་ངོ༌།།
རང་རང་གི་གནས་བབ་དང་ལས་སྐལ་སྐྱོ་པོ་དག་སྡུག་བསྔལ་དུ་བསམ་མི་དགོས་ཏེ།
དོན་ལ་འཇིག་རྟེན་ན་འོ་སྐོལ་ལས་སྡུག་བསྔལ་གྱི་བདེན་པ་ཉམས་སུ་བཞེས་བཞིན་པའི་ལུས་
ཅན་ཉམ་ཐག་མཐའ་ཡས་པའི་ཕྱིར་རོ། །ཁོ་ཚོ་དེ་ལྟར་ཉམ་ཐག་ཅིང་སྡུག་བསྔལ་ནའང་། སྐྱོ་
བ་དང་ཞུམ་པ་མེད་པར་ཡིད་ཆེས་བརྟན་པོའི་སྒོ་ནས་འཚོ་གཞེས་གནང་ཚུལ་འདི་ལ་ཐུགས་
གཞིགས་རེ་གནོངས་དང་། འུ་ཅག་གིས་ཡིད་འཕམ་དགོས་དོན་གྱི་གནས་ལུགས་ཤིག་གཞི་
ནས་མི་རྙེད། དེའི་ཕྱིར། དཀའ་གནད་བརྒྱུད་ནས་རང་གི་གཟིགས་རྒྱ་ཇེ་ཡངས་དང་མཐོང་རྒྱ་
ཇེ་ཆེ་རུ་གཏང་དགོས། དཀའ་གནད་བརྒྱུད་ནས་སྐྱེ་བ་འདི་ཉིད་གོ་མྱོང་ཟུང་འབྲེལ་གྱིས་ཕྱུག་
པའི་དོན་ལྡན་གྱི་མི་ལུས་སུ་གཏང་དགོས་ལ། ཞུམ་ཞིང་དཔའ་བཀོང་བའི་སེམས་པ་འདི་ཉིད་
ཡ་ང་བ་དང་བག་ཚ་བ་མེད་པ་མི་འཇིགས་གདོང་ལྔའི་སྙིང་རྩལ་ཅན་དུ་གཏང་དགོས།
དཀའ་སྡུག་དང་བར་ཆད་ལ་འཕྲད་སྐབས། གནམ་རྒན་མས་ཉེ་རིང་ཆགས་སྡང་བྱས་
སྙམ་འཁང་ར་སྐྱེ་སྲིད་ལ། ཐ་ན་ཡི་ཆད་དགུ་མཐུད་ཀྱི་ངང་ལ་དེའི་ཆེད་དུ་འཆི་ལམ་ཡང་
འདེམས་སྲིད། སྐབས་དེ་ལ། རང་ལས་སྐྱོ་ཞིང་སྡུག་པར་གྱུར་པའི་སྐྱེ་བོ་ལས་ངན་དེ་དག་ཡིད་
ལ་ཐེངས་གཅིག་སྒོམས་དང་། ཁོ་ཚོར་ཞུམ་མེད་མཐར་འདེད་ཀྱི་གསོན་སྙིང་བརྟན་པོ་དེ་འདྲ་
ཡོད་ན། ང་ཚོར་འཁང་ར་སྐྱེ་དོན་དང་ཡིད་ཐང་ཆད་དོན་ཅི་ཞིག་ཡོད་སྙམ་པའི་ངེས་ཤེས་
ཤིག་རྒྱུད་ལ་སྐྱེ་འོང་།
བར་ཆད་ནི་ལེགས་ཉེས་ཟུང་ལྡན་གྱི་བྱེད་ལས་ཅན་ཏེ། ཉེས་ན་དེ་ཉིད་མི་ཚེའི་ལམ་
བུའི་སྟེང་གི་གེགས་རྡོར་འགྱུར་ངེས་ལ། ལེགས་ན་མི་ལུས་རིན་ཆེན་གང་དེ་དོན་ཆེན་སྙིང་
པོའི་གླིང་དུ་སྙེག་པའི་གྲུ་འདེགས་ཀྱང་ཡིན་ངེས། གནད་ཀྱི་དམ་པ་ནི་བར་ཆད་དེ་ཉིད་
ལེགས་ཕྱོགས་སུ་སྤྱད་དམ་ཉེས་ཕྱོགས་སུ་སྤྱད་རྒྱུ་དེའོ། །བར་ཆད་གང་ཞིག བློ་གྲོས་མཐུ་
སྟོབས་དབང་དུ་བཙན་པའི་སྐྱེ་བོ་དག་ལ་མར་འཐེན་གཏོར་བཤིག་གི་གཏིང་རྡོ་རུ་འགྱུར་
ལུགས་མེད་པར། མི་ཚེའི་འདུན་མ་གཏན་ལེགས་སུ་བསྒྱུར་བའི་ཡར་འཐེན་གྱི་སྟོབས་གང་
རུང་དུའང་འགྱུར་སྲིད་ནའང་། སྡར་མ་འཁོས་ཞན་རྣམས་ལ་མི་ཚེའི་འདུན་མ་གཏན་ཉེས་སུ་
ལུས་པའི་གཏིང་རྡོ་རུ་མི་འགྱུར་བའི་དཔེ་མེད། བློ་གྲོས་ཤིན་ཏུ་བརྟན་པ་རྣམས་ཀྱིས་བར་ཆད་
ཅི་འབྱུང་ཚེ་འདིའི་རྙེད་ཐོབ་ཆེན་པོར་བརྩིས་ནས་དེ་ཉིད་ཉམས་མྱོང་ལེན་པའི་རྟེན་དང་ཤེས་
རབ་རྒྱས་པའི་རྒྱུ། རང་སོ་ཟིན་པའི་གྲོགས།བརྟན་ཚུགས་སྦྱོང་བའི་རྐྱེན་དུ་བྱེད་ཅིང་།དེ་ལས་
མཆོག་ཏུ་དགེ་བའི་སྤོབས་པ་ཆེན་པོའང་འཐོབ་པར་འགྱུར། དེའི་ཕྱིར། བར་ཆད་དང་འཕྲད་
པའི་སྐབས་སུ། ང་ཚོས་ཁམས་ཀྱི་དུབ་པ་སངས་པར་བྱས་ཏེ་སེམས་དཔངས་ཡར་ལ་བསྐྱེད་
ནས་གེགས་རྡོའམ་གཏིང་རྡོ་གང་དེ་ཡར་འགྲོའི་རྐང་རྟེན་དུ་བྱ་དགོས།
འུ་ཅག་གིས་རང་ལ་སྤྲོ་དགའ་ཡིད་ཆེས་ཀྱི་སེམས་ཁམས་དེ་བསྐྱེད་ནས་འཚོ་བའི་ཁྲོད་
འཕྲད་ངེས་ཀྱི་དཀའ་སྡུག་སྣ་ཚོགས་ཅི་མི་སྙམ་པར་བདག་གིར་བྱ་ནུས་ན། སྡུག་གི་ཁུར་པོ་
རི་རབ་ཙམ་བྱུང་ཡང་ཁུར་དུ་འཁྱེར་མི་ནུས་པ་འགའ་ཡང་མེད། སྐྱེ་བ་དེ་ཉིད་མོས་གུས་སྤྲོ་
གསུམ་གྱིས་ཡོངས་སུ་བརྟས་ཏེ་བྱ་བ་གང་ཅི་སྤང་བླང་འཛོལ་མེད་ཚུལ་བཞིན་དུ་སྤྱོད་པའི་
ལམ་ནས་ཐག་ཆོད་པར་འགྱུར། འགལ་རྐྱེན་མཐའ་དག་མཐུན་རྐྱེན་དུ་བསྒྱུར་བའི་ཐབས་ཀྱི་
མཆོག་ལ་བློ་གོམས་པར་འགྱུར།
བདེ་སྐྱིད་འཁོས་སུ་ཕེབས་འདོད་ན། ལེགས་ལམ་གང་ཆགས་ཀྱི་ལམ་ནས་གཏན་གྱི་
འདུན་མ་མི་ནོར་བའི་ཐབས་ལ་འབད་དགོས་ཤིང་། གཞན་གྱི་མགོར་ལྷུང་མྱོང་མེད་པའི་སྡུག་
བསྔལ་དང་བར་ཆད་ཅི་འབྱུང་ཁུར་བཟོད་དུ་བྱ་དགོས། སོ་སོའི་མོས་གུས་ཡིད་ཆེས་ཀྱིས་བྱས་
པ་མ་གཏོགས། དཀོན་མཆོག་ལ་ཉེ་རིང་ཕྱོགས་རིས་ཡོད་པ་མ་ཡིན་ནོ། །སྡུག་བསྔལ་ནམ་ཡང་
སྐྱེ་བོ་གཅིག་གི་མགོ་ཐོག་ཏུ་བབས་ནས་སྡོད་སྐབས་ཡེ་ནས་མེད་པར་ཟོ་ཆུན་གྱི་འཁོར་ལོ་
ལྟར་རེས་མོས་སུ་འཁོར་ནས་འགྲོ་བཞིན་པས། རྩྭ་སྐྱ་ཁ་བས་གཡོགས་ལྟར་བགེགས་ཚོགས་
ཀྱིས་ཁྱོད་ཉིད་གཙེས་པར་གྱུར་པའི་སྐབས་དེ། དོན་དམ་དུ་ཁྱོད་ཉིད་མཇུག་གི་རྒྱལ་ཁ་དང་
མདའ་ཉེ་འབེན་འགྱངས་མེད་པར་གྱུར་ཟིན་པའི་སྐབས་ཡིན་པས། ཁྱོད་ལ་བྱ་བ་གང་ཞིག་
མཐིལ་ཕྱིན་མཐར་བསྐྱེད་ཀྱི་སྙིང་རུས་ལྡོག་མེད་དེ་ཡོད་ན། དཀོན་མཆོག་གིས་སྤྱན་རས་གཡོ་
བ་མེད་པའི་ངང་ནས་ཁྱེད་ལ་རྟག་ཏུ་གཟིགས་པར་འགྱུར།
དཀའ་སྡུག་གིས་ཁྱོད་ཀྱི་སྐྱེ་བའི་གཟི་དཔངས་ཡར་བསྐྱེད་ནུས་ལ། ཁྱོད་ཀྱི་སྐྱེ་བའི་རྩ་
བ་རྨང་ནས་གཅད་ཀྱང་ནུས། དཀའ་སྡུག་གིས་ཁྱོད་ཀྱི་སྤོབས་པའི་གྲི་དངོ་ལ་ཡིད་ཆེས་ཀྱི་རྣོ་
ངར་ལྡུག་ནུས་ལ། ཁྱོད་ཀྱི་སྤོབས་པའི་རྣོ་ཁ་དེ་མཐའ་གཅིག་ཏུ་ལོག་ཏུའང་འཇུག་ནུས། དཀའ་
སྡུག་གིས་ཁྱོད་ཀྱི་ཤེས་རབ་གསེར་ཞུན་གྱི་སྒོ་མོ་ཡུན་གྱིས་འབྱེད་ནུས་ལ། རྣམ་དཔྱོད་འཆར་
ཀའི་ཉི་ཟེར་མི་ཤེས་རྨོངས་སྨག་གིས་ཀུན་ནས་སྒྲིབ་ཏུའང་འཇུག་ནུས། དཀའ་སྡུག་གིས་མི་
གཤིས་ཀྱི་མཚན་གནས་གཟི་དཔལ་ཡར་བསྟོད་ནུས་ལ། མི་གཤིས་ཀྱི་ཞབས་ཟུང་གཞི་ནས་ས་
ལ་འགྲེང་ནུས་མེད་པར་ཡང་གཏང་ནུས། འདི་དག་ཐམས་ཅད་སྐྱེ་བོ་རང་གི་བློ་དང་སྤོབས་པ།
དང་བ་དང་མོས་པ། དགའ་བ་དང་སྤྲོ་བའི་སེམས་ལ་ཡོངས་སུ་རག་ལས་སོ། །
དེའི་ཕྱིར། དཀའ་སྡུག་ནི་རལ་གྲི་སོ་གཉིས་མ་ལྟ་བུ་སྟེ། སྟོབས་ལྡན་ངར་ཅན་རྣམས་
ལ་ངར་ཐོག་ལ་ངར་བླུད་ནས་ལེགས་ཚོགས་ཀུན་འཛོམ་གྱི་མི་གཤིས་བཟང་བཙུན་མཐོ་ངེས་
འགྲན་མེད་རེ་བསྐྱེད་ནུས་ལ། འཁོས་ཞན་སྡུག་སྐད་འདོན་མཁན་ཚོའི་གཉའ་བར་སྡུག་གི་
ཁུར་བོ་ལྗིད་ཐག་གེ་བ་རེ་སྤྲད་ནས་ལངས་མེད་བུག་འགྱེལ་དུའང་གཏོང་བར་བྱེད། སྐྱེ་བོ་
སུ་ཞིག་ཡིན་རུང་སྐྱེ་བ་འདིར་བགེགས་ཚོགས་བར་ཆད་སྣ་ཚོགས་ལ་མི་འཕྲད་པའི་ཐབས་
གཞར་ཡང་མེད་ནའང་། དགའ་བཞིན་སྤྲོ་བཞིན་འཇུག་པའི་སེམས་པ་དེ་རིས་སུ་མི་འབོར་བ་
གཞིར་བཅས། རྒྱུད་ཁྲོ་བ་དང་སྡང་བ། འཕམ་པ། འཁྲུག་པ་ལ་སོགས་པ་རྣམས་ཉེ་བར་ཞི་སྟེ།
སྤོབས་པ་དང་བཅས་པའི་ཞལ་རས་བགེགས་ཚོགས་ཉེར་འཚེ་ལ་མངོན་པར་ཕྱོགས། ཐབས་
ལ་མཁས་པའི་བྱེ་བྲག་གི་ལས་ལ་མངོན་པར་བལྟས་ཏེ་རེ་རེ་བཞིན་དམིགས་མེད་ཀྱི་དབྱིངས་
སུ་སྐྲོད་ཐུབ་ན། མཐར་ཐུག་དོན་གྱི་རྒྱལ་ཁ་བོགས་ཆེན་དེ་ཅིས་ཀྱང་ཁྱོད་ལ་འཐོབ་པར་འགྱུར་
རོ། །
ཐག་མི་ཆོད་པའི་དཀའ་གནད་གླིང་ན་མེད།
འཇིག་རྟེན་སེམས་ཀྱིས་བསྐྱེད་པ་ཡིན་ཞེས་པ་འདི། འཚོ་བའི་མྱོང་བ་ལས་བདག་ལ་
དངོས་སུ་བྱུང་བའི་གནས་ལུགས་ངོ་མ་ཡིན། དེའི་གཞུག་གི་འཚོ་བའི་ཁྲོད་ནས། གནས་
ལུགས་འདིས་བདག་ལ་བགེགས་རིགས་སེལ་བའི་སྡོང་གྲོགས་མཛད་མྱོང་། ཁྱོད་ཀྱིས་
བགེགས་རིགས་ཐམས་ཅད་སྐྱེ་བ་གཅིག་ལ་མྱང་དགོས་པའི་ལམ་གྱི་རིམ་པ་ཞིག་ལ་བརྩིས་ཏེ།
རང་ཉིད་རང་གིས་མཛའ་བཤེས་སྨོན་འདྲིན་ལྟར་ལེགས་པར་བསྐྱངས། དགའ་བྲོད་ཀྱི་སེམས་
པས་འགལ་རྐྱེན་བར་ཆད་གང་འབྱུང་དང་དུ་ལོངས་དང་།དེ་དག་ཐག་གཅོད་པའི་ཐབས་དང་
བཀོད་པ་འགལ་རྐྱེན་བར་ཆད་ལས་ཀྱང་མང་དུ་རྙེད་ཡོང་།
ང་ཚོར་རྒྱུན་དུ་དོན་དག་གང་དེ་བསྒྲུབ་དཀའ་འབྱུང་དོན། དེ་ལ་ཞེ་དང་བསམ་པས་
དཀའ་ལས་རྒྱག་མ་ཐུབ་པའི་རྩ་བར་ཐུག་ཡོད་གཤིས། སྔོན་ལ་སྡུག་སྨྲེ་མི་འདོན་པར། རང་
གིས་དཀའ་སྤྱད་སྡུག་རུས་བརྒྱབ་ཡོད་མེད་ལ་བསམ་བློ་ཞིག་གཏོང་དགོས།མཚམས་མཚམས་
ལ་ང་ཚོས་ཤུགས་བརྒྱབ་པ་ཡིན་ཞེས་སྨྲ་ཡང་། དོན་ལ་རང་ཉིད་ཀྱི་མཐུ་སྟོབས་ནུས་རྩལ་ཡོད་
རྒུ་བཏོན་མེད།
ལས་གང་ཞིག་སྒྲུབ་པའི་ཚེ་ན། སྔོན་ལ་ཀླད་པ་འགུལ་ནས་ཐབས་དང་བཀོད་པ་འཐེན་
དགོས་ཏེ། རྒྱུན་དུ་ཀླད་པ་མ་འགུལ་ན་བློ་དང་རིག་པ་ཁད་ཀྱིས་ཉམས་འགྲོ་གཤིས། གནད་ཀྱི་
དམ་པ་ནི། འགྲུབ་མི་སྲིད་སྙམ་པའི་སེམས་པ་དེ་ཕར་སྤྱུགས་ནས་རང་ཉིད་ཀྱིས་དཀའ་ལས་
ཆེན་པོ་བརྒྱབ་ཡོད་མེད་དང་ཐབས་ཤེས་གང་ཡོད་འཐེན་ཡོད་མེད་ལ་བསམ་བློ་གཏང་དགོས།
ཡར་བསྐྱེད་ཀྱི་ལམ་ཁ་ན་འབའ་འབུར་མང་བས། ཁ་ཅིག་རྐང་པ་རྡོ་ལ་ཐོགས་ཐེངས་
གཅིག་གིས་ཕམ་ནས་ཕྱིར་ལོག་འགྲོ་སྟབས། ནམ་ཡང་གཞན་པའི་བསམ་དོན་ཇི་ལྟར་གྲུབ་
ལུགས་ལ་བལྟས་ནས་སྡོད་རྒྱུ་ལས་འོས་མེད། སྐོར་ཞིག་གིས་དགའ་བྲོད་ཀྱི་བསམ་པས་ཐོག་
དྲངས། འབད་རྩོལ་བློ་གྲོས་ཆེན་པོས་དཀའ་བ་ཐོད་ལ་བླངས་ཏེ་ས་ལ་ཇི་ལྟར་འགྱེལ་ནའང་
ཞུམ་པ་མེད་པར་ཡར་ལངས་ནས་མདུན་ནས་མདུན་དུ་འགྲོ་བས། ཡིད་ལ་བསམ་པའི་དོན་
རྣམས་བདེ་བླག་ཏུ་འགྲུབ་པར་འགྱུར།
འཇིག་རྟེན་ལ་འགྱུར་བ་གཏང་ནུས་ཀྱི་གསར་གཏོད་རེ་རེ་དཀའ་མོའི་ལ་ཆེན་བརྒྱབ་
ནས་གྲུབ་པ་ཡིན་གཤིས། རང་གི་བསམ་དོན་ཇི་བཞིན་འགྲུབ་དགོས་ན། བརྩོན་པའི་གོམ་ཁ་
ནམ་ཡང་ལྷོད་པར་མི་འགྱུར་བའི་སྙིང་སྟོབས་ལ་གོམས་སུ་ཆུགས་དང་། བགེགས་དང་བར་
ཆད་ཇི་ལྟར་ཆེ་ནའང་། མི་འགྲུབ་བྱ་བ་འཛམ་བུ་གླིང་ན་མེད་དོ། །
སྡུག་སྦྱོང་གཏོང་མཁན་མི་དེ་དྲིན་ཅན་ཡིན།
སྲོག་ཆགས་རིག་པའི་མཁས་པ་ཞིག་གིས། ཤར་འགྲམ་གྱི་གཙོད་ཁྱུའི་འཕེལ་ཁ་ནུབ་འགྲམ་
གྱི་གཙོད་ཁྱུ་ལས་མགྱོགས་ལ།དེ་བཞིན་བང་ཁ་ལའང་ཁྱད་པར་ཆེ་བར་རྟོགས།
སྲོག་ཆགས་སྲུང་སྐྱོབ་ཚོགས་པའི་རོགས་རམ་འོག ཁོང་གིས་ཤར་ནུབ་གཉིས་འགྲམ་ནས་
རི་དྭགས་གཙོད་བཅུ་ཐམ་པ་རེ་བཟུང་སྟེ་གཙང་པོའི་ཕ་རོལ་གྱི་ཤར་ནུབ་གཉིས་འགྲམ་དུ་
བསྐྱལ། མཐའ་མཇུག ནུབ་འགྲམ་དུ་བསྐྱལ་བའི་གཙོད་བཅུ་བོ་ལོ་གཅིག་གི་མཇུག་ནས་བཅུ་
བཞི་རུ་འཕེལ་ལ། ཤར་འགྲམ་དུ་བསྐྱལ་བའི་བཅུ་བོ་ལས་བདུན་སྤྱང་ཀིས་ཟོས་ནས་མཐའ་
མཇུག་གསུམ་ལས་མ་ལྷག
ཁོང་གིས། ཤར་འགྲམ་གྱི་གཙོད་ཁྱུ་དེ་དེ་ལྟར་ཐང་པོ་ཡོང་དོན་ནི། ཁོ་ཚོའི་ཉེ་འགྲམ་ན་
སྤྱང་ཁྱུ་ཞིག་འཚོ་བཞིན་ཡོད་པའི་རྐྱེན་གྱིས་རེད་ལ། ནུབ་འགྲམ་གྱི་གཙོད་ཁྱུ་དེ་དེ་ལྟར་ཉམ་
ཐག་དོན་ནི། ཁོ་ཚོའི་ཉེ་འགྲམ་ན་ལུས་གྲིབ་བཞིན་འགྲོགས་པའི་དགྲ་བགེགས་ཉེར་འཚེ་ཅི་ཡང་
མེད་པའི་རྐྱེན་གྱིས་ཡིན་པའི་གནས་ལུགས་གསར་དུ་རྟོགས།
ཕྱིའི་ཉེར་འཚེ་ཅི་ཡང་མེད་པའི་སྲོག་ལྡན་གང་ཞིག རྣམ་ཀུན་གཞན་གྱི་སྔོན་ལ་
འཇིག་པར་འགྱུར་ལ། ཕྱིའི་ཉེར་འཚེས་གཙེས་པར་གྱུར་པའི་སྲོག་ལྡན་གང་ཞིག འཕེལ་
ཐོག་ཆེ་ཞིང་ཡུན་གྱིས་དཔུང་ཤེད་རྒྱས་པར་འགྱུར་རོ། །སྣོད་ཀྱི་འཇིག་རྟེན་ལ་གྲུབ་པའི་ཆོས་
ཉིད་འདི་མིའི་རིགས་ཀྱི་སྤྱི་ཚོགས་ནའང་གདོད་ནས་གཞི་གྲུབ་བོ། །དཔེ་ཆོས་འདིས་མི་རྣམས་
ལ་འགྲན་གྱི་དོ་ཡ་མེད་ཚེ་གསར་གཏོད་མེད་པར་འགྱུར་བའི་དོན་དེ་ཤུགས་ནས་བསྟན། དཔེ་
ཆོས་འ་འདི་བཀླགས་པའི་མོད་ལ་སེམས་ལ་མྱོང་བ་གཞན་ཞིག་སྟེར་བ་ནི། ང་ཚོས་རང་ཉིད་
ལམ་ཁ་ནས་འཕྲད་པའི"དགྲ་བགེགས"ཉེར་འཚེ་ཡོད་ཚད་ལ་དྲིན་གཟོ་བྱ་རིགས་པ་དེ་ཡིན་
ཏེ། གལ་སྲིད་ཁོ་ཚོ་མེད་ན། ང་ཚོ་ཡར་སྐྱེད་འདི་འདྲ་འབྱུང་མི་སྲིད་ལ། འདི་འདྲའི་སྟོབས་
ཆེན་དང་བཟོད་བསྲན་ཅན་དུའང་འགྱུར་མི་སྲིད་པའི་ཕྱིར་རོ། །
དེའི་སྟབས་ཀྱིས། འཁོར་བའི་གནས་རིས་འདི་ནས་དུས་རྟག་ཏུ་རང་གི་དགྲ་ལ་སྡང་
ཞིང་ཁྲོ་དགོས་དོན་ཅི་ཡང་མེད་དོ། །ལེགས་པར་སོམས་དང་། དོན་དམ་པས་ཁྱོད་ཉིད་ལེགས་
ལམ་དུ་བཅུག་ནས་བྱ་བ་གང་ཞིག་མཐར་འདེད་ཞེ་བསྐྱེད་ཡོང་ལ་སྐུལ་མཁན་དང་། ཁྱེད་ལ་
སྙིང་ཕུར་དྲགས་ཚུགས་སུ་བཏབ་སྟེ་སྡུག་གི་མགོ་བོ་བྲང་ཁར་སྨད་དུ་མི་འཇུག་མཁན་ནི་སོས་
དལ་སྐྱིད་ཀྱི་རྟ་ཕོ་མ་ཡིན་ལ། མཉེས་གཤིན་དགའ་ཉེའི་བྱམས་བརྩེའང་མ་ཡིན་པར་དུས་རྟག་
ཏུ་མི་ཚོ་ཤི་ལམ་དུ་འདེད་པར་བྱེད་པའི་ཕྱིའི་ཉེར་འཚེ་དང་སྡུག་སྦྱོང་དག་ཡིན་ལ། ཐ་ན་འཆི་
བདག་ཀྱང་ཡིན་སྲིད་སྙམ་པའི་ངེས་ཤེས་ཤིག་སྐྱེ་ན་ལ་ཐང་མེད།
སྔོན་རྒྱ་གར་ན་རྒྱལ་པོའི་སྲས་པོ་དཔའ་རྟུལ་འགྲན་གྱི་དོ་མེད་ཅིག་ཡོད་དེ། གཡུལ་གྱི་སྦྱོར་
བ་བཤམས་ཏེ་ཕ་རོལ་ལས་རྒྱལ་རྗེས་དཔུང་ཚོགས་ཆེན་མོ་ཁྲིད་ནས་ཕྱིར་ཕོ་བྲང་དུ་ལོག་སྟེ་
གསོལ་སྟོན་བཤམས་སྐབས་རེ་ལ། རྒྱལ་སྲས་ཀྱིས་ཁེངས་པ་བསྐྱུངས། གསེར་གྱི་ཆང་ཕོར་ཡར་
བཏེག་སྟེ། རྒན་རབས་དང་བློན་ཆེན། དེར་བཞུགས་ཀྱི་རུ་འདྲེན། འབངས་མི་སེར་དང་བཅས་
པའི་འདུས་པ་བརྒྱ་ཚོགས་ལ་དྲིན་གཟོའི་མཆོད་ཆང་ཕུལ་བར་མ་ཟད། ཐ་ན་ཁོང་གི་རྟའི་ཁ་ལོ་
པ་ཡང་ཐུགས་ནས་ཡལ་བར་མི་འདོར་བའི་དྲིན་གཟོའི་སེམས་ཀྱིས་འཁོར་ཐམས་ཅད་དགའ་
ཞིང་རབ་ཏུ་དགའ་བར་བྱས་སོ།།
སྐབས་དེར། ཡབ་ཆེན་རྒྱལ་པོས་ཁོང་ལ།“བདག་གི་སྲས་པོ་ལགས།སྐྱེ་བོ་གཙོ་བོ་ཞིག་ཡོད་
པ་ལ་ཁྱོད་ཀྱིས་དྲིན་གཟོའི་མཆོད་ཆང་བཀྱགས་མ་སོང”གསུངས་པ་ན། རྒྱལ་སྲས་མ་ཤེས་མགོ་
ཡུ་འཁོར་བར་གྱུར་པས། ཡབ་ཆེན་རྒྱལ་པོར་བཀའ་འདྲི་མི་ཞུ་ཐབས་མེད་དུ་གྱུར། ཡབ་ཆེན་གྱིས།
“ཁྱོད་ཀྱི་དགྲ་བོ”ཞེས་གསུངས།
བདག་གིས་མུ་མཐུད་ནས་ཡབ་ཆེན་རྒྱལ་པོ་གང་དེའི་གསུང་གི་བསྟན་དོན་ཇེ་གསལ་དུ་
གཏང་བར་འདོད་དེ། བདག་གིས་བལྟས་ན། རྒྱལ་པོས། “བུ། ཁྱོད་ཀྱིས་སྡང་དགྲའི་དྲག་སྤྱོད་འ
དྲིན་གཟོ་བྱ་འོས་ཏེ། ཁོ་ཚོའི་དྲག་སྤྱོད་ཀྱིས་ཁྱོད་རང་ཉིན་མཚན་ཐོག་ཐག་ལ་དྲག་རྩལ་སྦྱང་
བར་བསྐུལ་ཏེ་མཐུ་སྟོབས་ནུས་རྩལ་ཆེན་པོའི་བདག་ཉིད་ཅན་དུ་བསྒྱུར་ཞིང༌། སྡང་དགྲའི་
གཡོ་ཁྲམ་གྱིས་ཁྱོད་ལ་རྣམ་པ་ཀུན་ཏུ་བག་ཟོན་གྱི་སེམས་ཡོད་པར་བྱས། ཁྱོད་ཀྱིས་ད་དུང་སྡང་
དགྲའི་བག་གཡེང་ལ་དྲིན་གཟོ་བྱ་འོས་ཏེ། ཁོ་ཚོའི་བག་གཡེང་གིས་ཁྱོད་ལ་འཇབ་རྒོལ་ལམ་
ལྷོངས་ཡོང་བའི་གླགས་སྤྲད་ནས་རྒྱལ་ཁ་ལེན་ལ་གྲོགས་མཛད་པའི་ཕྱིར་རོ”ཞེས་གསུང་ངག་
ལྷོད་པོས་གསུང་ངེས་སོ།།
ཧྥ་རན་སིའི་རིག་གནས་པ་རའོ་མན་རའོ་ལན་གྱིས་དེ་སྐད། “རྒྱང་བཀྱེད་ནས་བལྟས་
ན། མི་ཚེའི་སྡུག་སྦྱོང་ལ་སྙན་ངག་ལྟ་བུའི་རོ་བྲོའི་ཡོན་ཏན་ཡོངས་སུ་རྫོགས་ལ། སྐྱེ་བོ་གང་
ཞིག དམིགས་མེད་གཏད་མེད་བྱར་མེད་ཀྱི་ངང་ལ་མི་ཚེ་རྫོགས་པར་གྱུར་པ་ཤིན་ཏུ་ཕངས"
གསུངས།
མིའི་སྐྱེ་བ་བླངས་ཙམ་ན་ཚེ་གང་བོར་བདེ་བར་སྡོད་པའི་སྐབས་ཡེ་ནས་མེད་པར། སྡུག་
སྦྱོང་ཆེ་ཕྲ་ཅིས་ཀྱང་མྱང་དགོས་ལ། བྱ་བ་གང་ཞིག་དོན་དུ་གཉེར་ནས་མི་ཚེ་དོན་ལྡན་དུ་
བྱ་འདོད་པའི་སྐྱེ་བོ་གང་དེས། སྡུག་སྦྱོང་སུན་གཙེར་དང་དཀའ་གནད་གང་མང་ཞིག་རང་
བཞིན་གྱིས་མྱང་དགོས། གལ་སྲིད་ང་ཚོས་ལྟ་སྟངས་གཞན་པ་ཞིག་གིས་མི་ཚེ་ལ་བལྟས་པ་
ཡིན་ན། རང་སྟེང་ལ་བབས་པའི་སྡུག་སུན་དང་དཀའ་གནད་དེ་ཕམ་བྱེད་དང་ཞུམ་བྱེད་ཀྱི་
འགལ་རྐྱེན་གཏན་ནས་མ་ཡིན་པར། སྐྱེ་བོ་གང་དེ་ཤེས་ཅན་དུ་འགྱུར་བའི་མཐུན་རྐྱེན་དམ་
པར་གྱུར་ཡོད་པ་རྟོགས་ཐུབ།
དོན་དམ་པའི་ཁེ་དང་རྒྱལ་ཁ་ལེན་མཁན་གང་དེས། ཕྱི་རོལ་གྱི་འགལ་རྐྱེན་དང་སྡུག་
སུན་ཅི་ཡོད་ཁུར་བཟོད་དུ་བྱ་དགོས་ཏེ། དཀའ་མོའི་ལ་ཆེན་མ་བརྒྱབ་ན། བདེ་མོའི་ཐང་ལ་མི་
སླེབ་པའི་ཕྱིར་རོ། །དེ་སྐད་དུ་ཝེལ་ཏིས། “འཇིག་རྟེན་ན་སྡུག་སྦྱོང་མྱོང་བ་ལས་ཀྱང་སྡུག་ཤོས་
ཀྱི་དོན་དག་ཅིག་ཡོད་པ་ནི། གཞན་གྱིས་རང་ལ་སྡུག་སྦྱོང་ཅི་ཡང་བཏང་མ་མྱོང་བ་དེའོ"ཞེས་
གསུངས་པ་ལྟར་རོ།།
ལུས་ཅན་གང་ཞིག སྡུག་སྦྱོང་སྣ་ཚོགས་ཉམས་སུ་བཞེས་ནས་མཐར་ཐུག་ཡར་སྐྱེད་
འབྱུང་ཞིང་སྙིང་བསྲན་ཅན་དུ་འགྱུར་ཕྱིར། སྐྱེ་བོ་སུ་ཞིག་ཡིན་རུང་རང་ལ་སྡུག་སྦྱོང་བཏང་
མྱོང་བའི་མི་དེ་དགའ་གཉེན་ནམ་དྲིན་ཅན་དུ་སེམས་འོས་ལ། རང་ལ་བཟོད་པ་སྒོམ་མི་ནུས་
པའི་མི་དེར་བཟོད་པ་སྒོམ་འོས་ཏེ། ཁྱོད་ལ་སྡུག་སྣ་དགུ་བཏང་མྱོང་བའི་མི་དེ་ཚོས་ཁྱོད་ཀྱི་རྟ་
རྒོད་བཞིན་འགྱུ་སྐྱེན་པའི་དབང་ཤེས་མཐའ་དག་ཞི་ལྷོད་དུ་བཏང་ལ། ཁྱོད་ཀྱི་ནང་སེམས་ལ་
དཔྱོད་བཅས་ཀྱི་བློ་རིག་གསར་པ་སྐྱེས་སུ་བཅུག་པའི་ཕྱིར་རོ།
ཁྱོད་ལ་སྡུག་སྣ་དགུ་བཏང་མྱོང་བའི་མི་དེ་ཚོར། སྐབས་དེ་ཉིད་ལ་ཁྱོད་རང་ཁྲོ་ཞིང་སྡང་
ལ། ཞེན་ལོག་པར་འགྱུར་ནའང་། ཕྱིར་འདང་རེ་རྒྱོབ་དང་། གལ་སྲིད་ཁོ་ཚོས་ཁྱོད་ལ་སྡུག་
སྦྱོང་དེ་དག་མ་བཏང་བ་ཡིན་ན། ཁྱོད་ཀྱིས་ད་ལྟའི་ཁེ་དང་རྒྱལ་ཁ་འདི་འདྲ་ལེན་ཐུབ་མེད་
ནའང་ཐང་། དེའི་སྟབས་ཀྱིས། ཁྱོད་ལ་སྡུག་སྦྱོང་བཏང་མྱོང་བའི་མི་དེ་ཚོ་དྲིན་ཅན་དུ་སེམས་
འོས་ལ། ཁྱོད་ལ་སྡུག་སྦྱོང་བཏང་མྱོང་བའི་བགེགས་ཚོགས་བར་ཆད་ཐམས་ཅད་ཀྱང་དྲིན་
ཅན་དུ་སེམས་འོས་སོ།།
སྡུག་སྦྱོང་དང་དཀའ་བ་སྣ་ཚོགས་མ་མྱང་བའི་རྒོད་པོ་གང་དེས། རྩལ་གྱིས་ནམ་འཕང་
གཅོད་མི་ཐུབ་ལ། ཆེ་བཙན་ལྟག་གོང་གི་དཔོན་རིགས་ཚོས་སྡུག་སྦྱོང་བཏང་མ་མྱོང་བའི་ལས་
མཁན་སེར་སྐྱ་ཕོ་མོ་གང་དེས། རང་སྟེང་གི་མཐུ་སྟོབས་ནུས་རྩལ་ནམ་ཡང་དབང་བཙན་དུ་
བྱ་མི་ནུས་སོ། །དེའི་ཕྱིར། གཞན་གྱིས་བཏང་བའི་སྡུག་སུན་མཐའ་དག་རང་ཉིད་ཆུ་ངན་ལམ་
ཞུགས་སུ་མ་གྱུར་པར་ཡར་སྐྱེད་འབྱུང་བའི་རྒྱབ་གནོན་དཔུང་གྲོགས་སུ་སྒོམས་དང་། དེ་ཉིད་
བདེ་ལེགས་ཐམས་ཅད་ཀྱི་རྩ་བར་འགྱུར་ངེས་སོ། །
ཤེས་བཞིན་མ་ཡིན་པའི་ངང་ལ་ཁ་ནས་ཐལ་བའི་གཏམ་ཚིག་གཅིག་གིས་གྱོད་དང་
ཁ་མཆུའི་སྣ་དྲངས་ཏེ་མཛའ་གྲོགས་དགའ་ཉེ་དག་བྱེ་བར་བྱ་ནུས་ལ། རྩུབ་མོ་རྣར་གཟོན་གྱི་
གཏམ་ཚིག་གཅིག་གིས་སྲོག་ལུས་དབང་ཐང་དང་བཅས་པ་ཐལ་བའི་རྡུལ་དུ་བརླག་ནུས།
དུས་ཐོག་ཆར་བའི་གཏམ་རྗོད་གཅིག་གིས་དངངས་པར་གྱུར་པའི་སེམས་པ་གང་དེ་རྣལ་དུ་
དབབ་ཐུབ་ལ། ཤ་ཚའི་སྙིང་གཏམ་གཅིག་གིས་ཕ་རོལ་པོའི་སེམས་ཀྱི་རྨ་ཁ་ལ་དྲག་སྐྱེད་
འབྱུང་དུ་གཞུག་ནུས་པར་མ་ཟད། གཞན་དང་གཞན་གང་དེ་ཆུ་ངན་ལམ་ཞུགས་ཀྱི་ཉེན་ས་
ལས་ཚུར་སྐྱོབ་ཀྱང་ནུས།
འཁོར་བའི་གནས་རིས་ནས། རྒན་དར་གཞོན་གསུམ་གྱི་གནས་སྐབས་གང་ལའང་
སེམས་པ་དང་སྤོབས་པ་གང་ཡོད་རང་ཉིད་སྡུག་ལ་གཏོད་མཁན་གྱི་མི་དང་དོན་དག་གང་རུང་
ལ་འཕྲད་ངེས་སོ། །སྐབས་དེ་ལ། ང་ཚོའི་སེམས་པ་གལ་སྲིད་ནམ་ཡང་རང་ཕམ་དང་། གཏོལ་མེད།
ཡིད་ཆད་ཀྱི་ངང་ལ་གནས་པར་གྱུར་པ་ཡིན་ན། ཁེ་དང་རྒྱལ་ཁ། བདེ་སྐྱིད་དཔལ་འབྱོར་གང་
ཡོད་རང་ལ་དབང་བྱར་འགྱུར་བའི་སྐབས་མེད་ལ། གལ་སྲིད་ངེད་ཅག་གི་སེམས་པ་བརྟན་
ཞིང་བརླིང་བ། སྲ་བ། མི་ཤིགས་པ། མི་ཞུམ་པ། གཞན་གྱིས་གཡོ་སྒུལ་མི་ནུས་པའི་རང་་བཞིན་
དུ་གྲུབ་པ་ཡིན་ན། མཐར་ཐུག་གི་རྒྱལ་ཁ་དང་བདེ་སྐྱིད་སྙན་གསུམ་ཐམས་ཅད་རང་ལ་དབང་
བར་མི་འགྱུར་བའི་སྐབས་མེད་དོ། །

ལེའུ་དགུ་པ།
ཕམ་ཁའི་དགྲ་ལ་བརྩོན་པའི་མདུང་ཁ་སྐོར།

རང་ཉིད་རང་ལ་ཡིད་ཆེས་ན། མི་འགྲུབ་བྱ་བ་གླིང་ན་མེད་ཕྱིར།
བརྒྱ་ལ་ཕམ་ཁ་བྱུང་ཡང་། ཡི་ཆད་དོན་རྩ་བ་ནས་མེད་དེ། དགའ་བྲོད་
ཀྱི་སྙིང་ཤས་ཕམ་སེམས་ཀྱི་སྨག་མུན་དྲུངས་ནས་ཕྱུང་སྟེ་སྙིང་སྟོབས་
ཀྱི་རྒྱལ་མཚན་ཕྲག་གོང་དུ་ལེན་ནུས་པའི་ཕྱིར་རོ། །དེའི་སྟབས་ཀྱིས།
དོན་ཆེན་ལེགས་པར་འགྲུབ་ལ་སྐྱེ་གཟུགས་མི་གཙོ། འབྱོར་པ་མི་
གཙོ་དགའ་བྲོད་ཀྱི་སེམས་པ་གཙོའོ། །
དོན་མ་གྲུབ་པ་ཤོག་བུའི་སྒྲིབ་གཡོགས་འདྲ།
སྐོར་ཞིག་ཤིན་ཏུ་འཁྱོངས་ཡོད་དོན། ཁོ་ཚོས་ཕམ་ཁ་མྱངས་ཀྱང་ཕམ་པར་མི་འགྱུར་
བའི་ཕྱིར་དང་། སྐོར་ཞིག་འཁྱོངས་མེད་དོན། ཁོ་ཚོས་ཕམ་ཁ་ཐེངས་གཅིག་མྱངས་པས་
ལངས་མེད་བུག་འགྱེལ་དུ་འགྲོ་བའི་ཕྱིར་རོ། །དོན་རབ་གྲུབ་པའི་སྐྱེས་བུ་ཚོས་ཕམ་ཁ་ཅི་
ལའང་མི་བརྩི་ནའང་། མི་ཚེ་སྟོང་ལོག་བྱེད་མཁན་ཚོས་ཕམ་ཁ་ཐེངས་གཅིག་མྱངས་ཙ་ན་
རང་ཉིད་ཀྱིས་ཚེ་གང་བོར་དོན་འགྲུབ་རེ་མེད་པར་ཐག་གཅོད།
མི་ཚོས་རྒྱུན་དུ་བདག་ལ་ཕམ་རྒྱལ་གཉིས་ཀྱི་བར་ན་ས་ཐག་ཅི་ཙམ་ཡོད་སྐོར་གྱི་དྲི་བ་
འཕངས་ཡོང་། དེ་ལ་གཅིག་ཆོད་ཀྱི་ལན་ཞིག་ལྡོན་དཀའ་བར་སྣང་། བར་ཐག་ཅུང་རིང་ཞེ་
ནའང་རུང་སྟེ། སྐྱེ་བོ་སུ་ཞིག་ཡིན་ཀྱང་ཕམ་ཁ་མྱངས་མྱངས་རྗེས་ད་གཟོད་བསམ་དོན་གེགས་
མེད་དུ་འགྲུབ་པའི་ལམ་དུ་ཞུགས་པར་འགྱུར་བའི་ཕྱིར་རོ། །བར་ཐག་ཤིན་ཏུ་ཐུང་ཞེ་ནའང་
འགྲིག་སྟེ། ཕམ་རྒྱལ་གཉིས་ཀྱི་བར་ན་སོར་གང་ཡང་མེད་སྟབས། གལ་སྲིད་དགའ་བྲོད་ཀྱི་
སྙིང་ཤས་དེ་ལ་མུ་མཐུད་ནས་འབད་ཐུབ་ན་བར་ཐག་སོར་གང་བོ་དེ་ཡང་ལྷག་མེད་དུ་བསུབ་
འགྲོ་བའི་ཕྱིར་རོ།།
དོན་བྱ་གཅིག་ལ་ཁ་ཅིག་གིས་རེ་ལྟོས་ཆེན་པོ་འཆང་ཞིང་། སྐོར་ཞིག་གིས་རེ་བའི་ལྷག་
མ་དང་བཅས་པ་བཅོམ་འགྲོ། འདི་གཉིས་ཀྱང་རང་གི་རྣམ་འགྱུར་ལས་བྱུང་སྟེ། གཅིག་གིས་
དོན་དག་ལ་དགའ་བྲོད་ཀྱི་མིག་གིས་བལྟ་ཞིང་། གཅིག་གིས་སྐྱོ་ཞུམ་གྱི་མིག་གིས་བལྟ་བས་
ནའོ། །
ཉིན་ཞིག་ལ། ངའི་གྲོགས་པོ་ཞིག་འཚབ་མ་འཚུབ་ཀྱི་ངང་ལ་ང་བཙལ་དུ་ཡོང༌། ཁོའི་བུས་
རང་སྲོག་གཅོད་རྒྱུ་རེད། ཁྱོད་ལ་ཐབས་དང་བཀོད་པ་འདྲ་ཨེ་ཡོད་ཟེར། དྲང་མོར་བཤད་ན་ང་
དཀོན་མཆོག་མ་ཡིན་པས་མི་ཞིག་གི་འཆི་བ་ག་ལ་བཟློག་ནུས། དེ་ལྟ་ནའང༌། ཡར་སྐྱེས་ཀྱི་སྲོག་
ལུས་དེ་འདྲ་བརླགས་ན་ཤིན་ཏུ་ཕངས་པས། ངས་ཅི་དྲག་གང་དྲག་གིས་གཞོན་ནུ་དེའི་འཆི་བློ་
བཟློག་ཐབས་བྱ་དགོས་བསམས།
གྲོགས་པོའི་བཀོད་པ་ལྟར་ང་གཞོན་ནུ་དེའི་གན་དུ་ཕྱིན། བདག་གིས། “ཁྱོད་རང་ལོ་ག་
ཚོད་རེད”ཅེས་དྲིས་པ་ལ། ཁོས་བདག་ལ་ཁ་ཡ་ཙམ་ཡང་མ་བྱས། ཡང་དང་བསྐྱར་གྱིས་དྲིས་པ་
ན།ཁོས་སུན་སྣང་དང་བཅས“ལོ་ཉེར་གསུམ་ཡིན”ཟེར།
བདག་གིས་ན་གཞོན་འདི་རིགས་ལ་བསྐོར་ནས་བཤད་དགོས་དོན་མེད་པར་ཁ་ཐུག་
ལ་ལབ་ན་འགྲིག་སྙམ་སྟེ། “ཁྱོད་རང་འདི་འདྲའི་ལོ་ཆུང་ཆུང་རེད། ཅིའི་ཕྱིར་རང་སྲོག་གཅོད་
དགོས་སོང”ཞེས་དྲིས་པ་ལ།
ཁོས“ང་དངོས་གནས་འཆི་ན་འདོད། ཅི་ཞིག་རེད” ཟེར། ཐེངས་འདིར་ཁོ་ཁོང་ཁྲོ་ལ
སོང་བས་ང་ལ་ལམ་སེང་ལན་བཏབ་སོང༌།
ང་ལྷོད་ལ་བབས་ཏེ། “ངས་རང་འགོག་གི་མེད། ངའི་བསམ་ཚུལ་ལ། ཁྱོད་རང་དངོས་
གནས་འཆི་འདོད་ན། སྔོན་ལ་ང་ལ་སྐད་ཆ་འགའ་ལབ། དེའི་གཞུག་གུར་ཁྱོད་རང་ཤི་ནའང་མི་
འཕྱི། ངས་འཇིག་རྟེན་ན་འཆི་ཐབས་ག་ཚོད་ཡོད་པར་དཔྱད་པ་བཏང་མྱོང་ནའང་གསལ་པོ་
ཞིག་ད་དུང་ཤེས་ཐུབ་མ་སོང་། ཡང་གཅིག་བཤད་ན། ཁྱོད་རང་དངོས་གནས་འཆི་འདོད་ན་
ལས་སླ་མོ་རེད། སྔོན་ལ་ང་ལ་སྐད་ཆ་མང་པོ་ཞིག་བཤད་རྒྱུ་ཁས་ལེན་ཐུབ་ཀྱི་རེད”ཅེས་གཅིག་
རྗེས་གཉིས་མཐུད་ཀྱིས་བཤད་པ་ན།ཁོའི་བློ་ཁ་ཅུང་ཞིག་འགྱུར་ནས་ཁ་རོག་གེར་བསྡད་སོང་།
ཡུད་ཙམ་ཞིག་འགོར་རྗེས། ཁོས་གློ་བུར་དུ་མགོ་ཡར་བཀྱགས་ཏེ། “སྐུ་ཞབས་ལགས། ང་
གཞི་ནས་ཕམ་སོང་བས། མི་འཆི་ཐུ་མེད་ཡིན”ཟེར།
ངས་ཕྱིར། “ཁྱོད་ཀྱིས་ཅིའི་ཕྱིར་འདི་ལྟར་འདང་བརྒྱབ་པ་ཡིན”ཞེས་དྲིས།
ཁོས། “ང་ཁྲིམས་དང་འགལ་ནས་བཙོན་དུ་བཅུག་མྱོང་ཡོད་ལ། སྔ་ཉེས་མ་དག་པའི་སྟེང་
ལ་ཕྱི་ཉེས་བསགས་མྱོང་གཤིས། བཙོན་ནས་གློད་བཀྲོལ་བྱུང་ནའང༌། མང་མང་ཞིག་གིས་ང་
མིག་ནང་དུ་མི་འཇོག་ལ།ལས་ཀ་ཞིག་ཀྱང་རག་ཐབས་མི་འདུག”ཟེར།
ང་དགོད་ཞོར་ཁོའི་ཕྲག་པར་བརྡེབས་ནས། “ཨོ། འདི་ཁྱོད་འཆི་དགོས་དོན་གྱི་རྩ་བ་ཡིན་
ནམ། ཁྱོད་ཀྱི་འདང་རྒྱག་སྟངས་ལྟར་ན། ཁྱོད་ལ་བལྟོས་པས་ངས་རང་སྲོག་གཅོད་དགོས་འདུག་
སྟེ། ང་ད་ལྟ་རྒས་ཚར་བས།རང་ལོ་ཉེར་གསུམ་ལ་ནམ་ཡང་ཕྱིར་ལོག་ཐབས་མེད་པའི་ཕྱིར་རོ”ཞེས་
བཤད།
སྐད་ཆ་འདི་གོ་རྗེས། ཁོ་ཁ་རོག་ལ་བསྡད་སོང་། ངས་མུ་མཐུད་ནས། “ཁྱོད་ཀྱིས་རང་ཉིད་
ཕམ་སོང་སྙམ་མོད།དེ་ཁྱོད་ཀྱི་འདང་རྒྱག་ཚུལ་རེད།ཁྱོད་ཀྱིས་ཉེས་པ་བསགས་མྱོང་ནའང་།བཙོན་
ཁང་དུ་སྡོད་སྐབས་སྔ་འགྱོད་ཕྱི་བཤགས་བྱས་ཚར་ལ། བཙོན་ནས་བུད་རྗེས་བྱ་བ་མི་ལེགས་པ་
གཅིག་ཀྱང་བྱས་མ་མྱོང་བ་འདི་ཁྱོད་རང་གི་བསམ་དོན་གྲུབ་ལུགས་ཤིག་རེད། ཁྱོད་ཀྱི་ཕ་མ་
དང་ང་ཐེ་བའི་གྲོགས་པོ་རྣམས་དགའ་སྤྲོ་ཆེན་པོ་སྐྱེས་ཡོད། ཁྱོད་རང་དོན་འགྲུབ་པའི་ལམ་
དུ་ཞུགས་ཚར་བས། ཅིའི་ཕྱིར་གློ་བུར་ཡི་ཆད་སོང༌། ཁྱོད་རང་ཕམ་ཁ་ལས་ཐར་ནས་དོན་ཆེན་
འགྲུབ་ལ་ངས་ཁག་ཐེག་ཐུབ”ཅེས་ཁ་ཏ་གོ་བཤད་བྱས།
ཁོས་ང་ལ་རྣམ་འགྱུར་ཅི་ཡང་མ་བསྟན་ལ་སྐད་ཆ་ཡང་ལབ་མ་སོང༌། བདག་སྒོར་ཐོན་
ནས་ངའི་གྲོགས་པོ་ལ། ད་ཉེན་ཁ་མེད་ཚུལ་ལབ་པ་ཡིན་ཏེ། རྒྱུ་མཚན་ནི་ངས་གཞོན་ནུའི་མིག་
ཟུང་ལས་རེ་བའི་མེ་སྟག་ཕྲ་མོ་ཞིག་མཐོང་སོང་བའི་རྐྱེན་གྱིས་སོ།།
ལོ་གསུམ་གྱི་གཞུག་ནས། མི་ཆ་མེད་ཅིག་གིས་ང་ལ་གློག་སྐད་ཅིག་བཏང་སོང་། མི་དེས་ང་
ལ་ཁོའི་ཁྱིམ་ཚང་གི་སྡོད་གནས་གསལ་བོར་བཤད་རྗེས། ངས་གཟོད་མི་དེ་དེ་དུས་ཀྱི་ན་གཞོན་
དེ་ཡིན་པ་གཞི་ནས་ཧ་གོ་སོང་། གློག་སྐད་ལས་ཁོ་རང་དགའ་བ་དང་སྤྲོ་བས་མྱོས་འདུག་པ་
ཤེས་ཐུབ།
“ལོ་གསུམ་སྔོན་གྱི་ཉི་མ་དེར་བདག་གིས་ཁྱོད་ལ་ཐུགས་རྗེ་ཆེ་ཞེས་ཞུ་འདོད་ཀྱང་སེམས་
ལ་གནོང་ཡོད་པས་ངག་མ་ཁྲོལ། ད་ལྟ་ངས་རང་སྦྱོང་ལ་བརྟེན་ནས་རླངས་འཁོར་ཞིག་གསོའི་
ལག་རྩལ་ཞིག་བསླབས་ཏེ་ལས་ཀ་དེ་བྱེད་བཞིན་ཡོད་པས་སྐྱིད་པོ་འདུག་ལ། གཉེན་བསྒྲིགས་
ནས་ཅང་མ་འགོར་ཡང་ཆུང་མ་ལ་བུ་ཞིག་ཀྱང་འཁོར་འདུག”ཟེར།
ཁོས་ད་དུང་། “ངས་དོན་དག་ཆེན་པོ་ཅི་ཡང་མ་གྲུབ་ཀྱང་། འཚོ་བའི་སྙིང་པོ་ཡང་བསྐྱར་
རྙེད་ཅིང་གསོན་པའི་རེ་བའང་རྒྱས་པས།རང་ཉིད་ཀྱི་དོན་གྲུབ་ཡོད་བསམ་གྱིན་འདུག”ཟེར།
ངས་ཁོ་ལ། “དགའ་བྲོད་ཀྱི་སེམས་པ་མ་ཉམས་པར་བྱས་ཏེ་འཇིག་རྟེན་སྐྱོང་ཐུབ་ན། དེ་
ཉིད་མ་གཞི་ནས་དོན་ཆེན་པོ་གྲུབ་ལུགས་ཤིག་རེད”ཅེས་བཤད་པ་ཡིན།
བདག་ལ་གཞན་པར་ཁ་ཡག་ངོ་བསྟོད་བྱེད་པའི་གོམས་གཤིས་མེད་པས། ན་གཞོན་དེ་
ལ་བཤད་པའི་སྐད་ཆ་རྣམས་ཀྱང་དེ་བཞིན་སེམས་གཏམ་ངོ་མ་ཡིན། གལ་སྲིད་ཁོས་ལོ་གསུམ་
གྱི་སྔོན་ལ་རང་སྲོག་བཅད་ཚར་བ་ཡིན་ན། ད་ལྟ་ཁོ་རང་མིང་གི་ལྷག་མ་ཙམ་དུ་གྱུར་ཚར་
བས། འཇིག་རྟེན་ན་དེ་ལས་སྡུག་པའི་ཕམ་ཁ་ཞིག་གང་ན་ཡོད། ད་ལྟ་ཁོ་སྡུག་གི་རྒྱ་མཚོ་
ལས་ཐར་ཏེ་སྐྱིད་ཀྱི་ས་ཆེན་ལ་སླེབས་པ་འདི་དོན་གྱི་གྲུབ་ལུགས་ཤིག་ཏུ་བདག་གིས་འདོད།
དོན་བསྡུས་ན། ཕམ་རྒྱལ་གཉིས་ཀྱི་བར་ན་སོར་གང་ཡང་མེད་ལ། དེ་མེད་པར་གཏོང་མཁན་
གྱི་མིང་ལ་དགའ་བྲོད་ཀྱི་སེམས་པ་ཞེས་བྱའོ། །
བྲོད་སེམས་དཔའ་བོས་ཕམ་ལྟུང་མཐའ་ལ་སྤུར།
ཕམ་ཁ་ལ་འཇིགས་མི་དགོས་ཏེ། སྐྱེ་བོ་རེ་རེས་ཕམ་ཁའི་བྲོ་བ་ཉམས་སུ་མི་མྱང་ཐུ་མེད་
ཡིན་པའི་ཕྱིར་རོ། །དབུགས་ལྒང་གནམ་ལ་སྤུར་བ་ཇི་བཞིན་དགའ་བྲོད་ཀྱི་སེམས་པའི་རྒྱུན་
ཇི་ལྟར་ཆེ་རུ་བསྐྱེད་ཐུབ་ན། ལས་ཀྱི་རླུང་རྟ་དེ་ལྟར་མཁའ་ལ་འཕྱོ་བར་འགྱུར། དེ་ལྟ་ནའང་།
སྐྱེ་བོ་ཐམས་ཅད་སེམས་ཅན་ལ་གཏོགས་གཤིས། དཀའ་སྡུག་དང་འཕྲད་དུས་བློ་ཕམ་ཡི་ཆད་
ཀྱི་ངང་དུ་ལྷུང་སྐབས་མང་། སྐབས་དེ་ལ་དགའ་བྲོད་ཀྱི་སྙིང་ཤ་དྲོན་མོས་རང་གི་སེམས་པ་
འཆི་མལ་ལས་བསླངས་ཏེ་གསོན་པའི་ཤ་རྒོད་ལྷོག་ལྷོག་ཏུ་འཕག་ཏུ་འཇུག་དགོས།
སེམས་ཁམས་རིག་པ་བ་ཚོས། མི་རྣམས་སྐྱེས་མ་ཐག་ནས་མཐུ་སྟོབས་ནུས་རྩལ་གྱི་བག་
ཆགས་འབྱམས་ཀླས་རང་སྟེང་ན་ས་བོན་གྱི་ཚུལ་དུ་གནས་ཡོད་ལ།བག་ཆགས་དེ་རིགས་ཕྱིར་
མ་སྨིན་པའི་སྐབས་སུ། སྟོབས་ཀྱི་ངོ་བོ་གང་འདྲ་ཞིག་ལ་འཕེལ་མིན་སུས་ཀྱང་སྨྲ་མི་སྤོབས་
པར་བཤད། དེའི་ཕྱིར། རང་གིས་བསམ་གཟས་ནས་སྟོབས་ཀྱི་བག་ཆགས་དེ་རིགས་སད་དུ་
བཅུག་ནས་ལུས་ངག་གི་འདུ་བྱེད་ལ་བསྒྱུར་རྒྱུ་ཤིན་ཏུ་གལ་ཆེ་བར་སྣང་། དེ་ཡང་དགའ་བྲོད་
ཀྱི་སེམས་པ་ནི་སྟོབས་ཀྱི་བག་ཆགས་དེ་རིགས་སད་བྱེད་ཀྱི་མཐུན་རྐྱེན་དམ་པའོ། །
སྐྱེ་བོ་གང་མང་ཞིག་གིས་རང་ཉིད་འཁྱོངས་མ་སོང་སྙམ་ནའང་། དེ་ལ་ངེས་པ་ཅི་ཡང་
མེད། ཞོ་ཕེན་ཧ་ཝུར་གྱིས། "མི་ལ་གནོད་སྐྱེལ་མཁན་ཕྱིའི་ཆོས་དག་མ་ཡིན་པར་རང་གིས་
ཕྱིའི་ཆོས་དག་ལ་ཇི་ལྟར་ལྟ་ལུགས་དེ་རེད”གསུངས་པ་ལྟར། ཁྱོད་ཀྱིས་སྐྱོ་ཞུམ་གྱི་མིག་གིས་
རང་ལ་བལྟས་པ་ཡིན་ན། རང་ཉིད་ཚར་འདུག་སྙམ་དུ་སེམས་པར་འགྱུར་ལ། དགའ་བྲོད་ཀྱི་
མིག་གིས་བལྟས་པ་ཡིན་ན་དེ་ལས་ལྡོག་གོ།
རུ་སོས་དེ་སྐད། "བྱ་བ་ཅི་ཞིག་སྒྲུབ་ཀྱང་དགའ་བྲོད་ཀྱི་མིག་གིས་བལྟ་དགོས། བསམ་
དོན་ཡིད་བཞིན་གྲུབ་ལ་ཁྱད་པར་གྱི་མན་ངག་ཅི་ཡང་མེད་དེ། དོན་དག་ཐམས་ཅད་ལ་རྡོ་
རུས་ཐུག་པའི་ཁུར་བརྩོན་བསྐྱེད་རྒྱུ་མན་ངག་རང་ཡིན”གསུངས། ཕམ་ཁ་ལ་འཕྲད་དུས།
འབྲས་བུ་གཉིས་ལས་འབྱུང་མི་སྲིད་དེ། དགའ་བྲོད་ཀྱི་དང་སྐྱོ་ཞུམ་གྱི་སེམས་པ་གཉིས་ཀྱིས་
བྱས་པའི་འབྲས་བུ་མི་མཐུན་པ་དེ་གཉིས་སོ།།
རང་ཉིད་རང་ལ་ཡིད་ཆེས་ན། མི་འགྲུབ་བྱ་བ་གླིང་ན་མེད་ཕྱིར། བརྒྱ་ལ་ཕམ་ཁ་བྱུང་
ཡང་། ཡི་ཆད་དོན་རྩ་བ་ནས་མེད་དེ། དགའ་བྲོད་ཀྱི་སྙིང་ཤས་ཕམ་སེམས་ཀྱི་སྨག་མུན་དྲུངས་
ནས་ཕྱུང་སྟེ་སྙིང་སྟོབས་ཀྱི་རྒྱལ་མཚན་ཕྲག་གོང་དུ་ལེན་ནུས་པའི་ཕྱིར་རོ། །དེའི་སྟབས་ཀྱིས།
དོན་ཆེན་ལེགས་པར་འགྲུབ་ལ་སྐྱེ་གཟུགས་མི་གཙོ། འབྱོར་བ་མི་གཙོ་དགའ་བྲོད་ཀྱི་སེམས་
པ་གཙོའོ།།
ཕམ་ཁའི་རྒྱ་རྡོ་རྒྱལ་ཁའི་རྟིང་གནོན་ཡིན།
བདག་གིས་ཕོ་ངན་ཚིག་ལ་ཉིས་བཤད་ཀྱིས་སྐྱེ་བོ་རེ་རེར་ཕམ་ཁ་མི་འབྱུང་ཐུ་མེད་ཡིན་
ཞེས་བཤད་པ་ཡིན། དེ་ལྟར་ཐབས་ཅི་ཡང་མེད་སྟབས། ང་ཚོས་དེ་ལྟ་བུའི་གནས་ལུགས་
ཀྱི་ཁ་ཚན་རང་རྒྱུད་ནས་འབར་དུ་འཇུག་དགོས། དཔེར་ན། གློག་འཁྱུག་ཐོག་རྒྱག་སྣོད་ཀྱི་
འཇིག་རྟེན་འདིའི་ཆོས་ཉིད་དུ་གྲུབ་གཤིས། མེས་པོ་རྣམས་དང་པོར་དེ་ལ་དངངས་ཤིང་སྐྲག་
ནའང་། གཞུག་ནས་གནམ་གློག་གིས་ནགས་ཀྱི་དཀྱིལ་འཁོར་འབྱུང་བ་མེ་ཡི་ཞལ་དུ་ཕུལ་
བའི་བསྐལ་པ་དེ་བེད་སྤྱད་ནས་མེ་ཡི་ས་བོན་གསར་དུ་རྙེད་ཅིང་། དེ་ལ་བརྟེན་ནས་ཤ་རྗེན་ཟ་
ཞིང་ཁྲག་རློན་འཐུང་བའི་གདོད་མའི་ཟ་ལུགས་འཐུང་ལུགས་རྣམས་བཟའ་བཏུང་གཡོ་སྐོལ་
གྱི་ཟས་སྤྱོད་དུ་གནས་འགྱུར་བྱུང་བ་ན། འགྲོ་བ་མིའི་སྤྱི་མཐུན་གྱི་ཚེ་ཚད་ཇེ་མཐོར་སོང་བས་
མི་ཚད།ཤེས་རིག་གི་འཕེལ་ཁའང་དེ་ལྟར་ཇེ་མགྱོགས་ལ་སོང་བ་ལྟ་བུ་རེད།
ཕྱིར་བཟློག་རེ་མེད་པའི་དོན་རྣམས་དགའ་བྲོད་ཆེན་པོས་དང་དུ་ལེན་ན་མ་གཏོགས།
ཞུམ་པ་དང་བཅས་གཞའ་མི་རུང་། བགེགས་བར་ཆད་དང་ཕམ་ཁ་ལྟ་བུའི་ཆོས་རྣམས་གློག་
འཁྱུག་དང་མི་འདྲ་ས་ནི། འཇིགས་པ་སྔ་མས་འདུག་དབང་གཟུར་དབང་མེད་པར་བཏང་
འགྲོ་ལ། ཕྱི་མ་ལ་གཞའ་གླགས་གཟུར་ཁོམ་ཡོད་དོ། །དེའི་ཕྱིར། ཕམ་ཁ་ནི་དོན་ཞིག་མ་གྲུབ་
པའམ་བྱ་ལོག་གཏམ་ངན་ཕྲེང་བརྒྱུས་སུ་བྱུང་ནས་རང་ཉིད་སྡུག་ལ་སྦྱར་སོང་སྙམ་པའི་རྣམ་
རྟོག་དེའོ། །དེ་ལྟ་བུའི་རྣམ་རྟོག་དེ་ལ་ངེས་པ་ཅི་ཡང་མེད་དེ། ཡར་ལ་མི་བསྡུར་མར་ལ་བསྡུར་
སྐབས། རང་ཉིད་ཁོ་ལས་ལེགས་པར་འཁྱོངས་འདུག་སྙམ་པའི་རྟོག་པ་སྐྱེ་སྐབས་ཡོད་པས།
དོན་རབ་འགྲུབ་པའི་རྩ་བ་དགའ་བྲོད་ཀྱི་སེམས་ལ་རག་ལས་ཡོད་པ་གསལ་བོར་རྟོགས་ཐུབ།
དེས་མི་ཚད། ངའི་བསམ་བློར། དཀོན་མཆོག་གིས་ཕམ་ཁ་ཞེས་པའི་ཆོས་འདི་གསར་
དུ་བྱས་དོན་ཡང་མི་ཚོར་སྐུལ་མ་གཏང་ཕྱིར་རེད་སྙམ་སྟེ། ཁོང་གིས་ང་ཚོར་ཨ་ཏམ་དང་ཨེ་ཝ་
གཉིས་ལྷ་ཡུལ་ནས་མི་ཡུལ་དུ་སྤྱུགས་ནས། འཇིག་རྟེན་ལ་འགྱུར་ལྡོག་ཆེན་པོ་བྱུང་ལུགས་ང་
ཚོར་ཤེས་སུ་བཅུག་པ་ལྟ་བུའོ། །གལ་ལ་ཐུག་དུས། བུ་རྟའི་བཟང་ངན་ཞོར་ལ་ཤེས་ཡོང་། ཁ་
ཅིག་གིས་དེ་ལྟར་དོན་ལེགས་པར་གྲུབ་ཐུབ་དོན། སྔོན་ལ་ཕམ་ཁ་འབྱུང་ངེས་ཡིན་པར་བསམ་
བློ་འཁོར་རྗེས། གཞུག་ལ་དགའ་བྲོད་ཀྱི་ཤ་རྒོད་གཅིག་ཏུ་འཕག་པར་བྱས་ཏེ་ཕྱིར་མི་བཟློག་
པའི་བརྩོན་འགྲུས་བརྩམས་པའི་ཕྱིར་རོ། །
ཆུ་མ་ཡོང་གོང་ལ་རགས་དང་དགྲ་མ་ཡོང་སྔོན་ལ་ཟོན་གྱི་དཔེ་ལྟར། དུས་ནམ་ཡང་
དགའ་བྲོད་ཀྱི་སེམས་པ་རང་ལུས་དང་མི་འབྲལ་བར་ཕམ་ཁའི་མདུན་ནས་ཀྲོང་གིས་ལངས་
པའི་སྟ་གོན་རྒྱུན་ཆགས་སུ་བྱ་དགོས། ནམ་ཞིག་དགའ་བྲོད་ཀྱི་རྣམ་འགྱུར་ལ་གོམས་ཤིང་
རང་གཤིས་སུ་གྲུབ་པ་ན། སྔོན་ཆད་ཀྱི་དགའ་བྲོད་མེད་པའི་མི་དེ་རང་ཉིད་ཨེ་ཡིན་སྙམ་
ནས་དོགས་པ་ཟ་བར་འགྱུར་ལ། དེའི་སྐབས་སུ་དོན་ལ་ཁྱོད་རང་བསམ་དོན་གྲུབ་པའི་ལམ་དུ་
ཞུགས་ཚར་བ་ཡིན་ནོ། །
ཕོ་རྒོད་པོ་སྙིང་ལ་རུས་པ་ཅན་ཞིག་ཡིན་ན། སྡུག་ཡོང་གིན་ཡོང་གིན་སུན་སྣང་མེད་
པར་རྨ་བྱ་སྔོན་མོས་དུག་འཐུངས་པས་ལུས་ལ་མདངས་བསྐྱེད་པ་ལྟར། སྡུག་གི་ཁུར་བོ་ཅི་
འབྱུང་སྙིང་རྩལ་སྦྱོང་བའི་རྟེན་དུ་བྱེད་ན་མ་གཏོགས་འཕམ་པར་འགྱུར་ཚུལ་གཏན་ནས་མེད།
ཕམ་ལྟུང་གིས་དཔའ་མེད་སྡར་མ་རྣམས་མཐའ་གཅིག་ཏུ་ཆམ་ལ་དབབ་ཅིང་། བློ་
སེམས་མི་འགྱུར་རྡོ་རྗེ་བྲག་ལ་བྱས་པའི་སྐྱེ་བོ་རྣམས་མཚོན་ངར་མའི་ཁ་ལ་རྣོ་བླུད་པ་ལྟར་
སྔར་ལས་ཀྱང་དཔའ་ལ་སྡུག་བཟོད་ཅན་དུ་བཏང་ནས། དོན་ཆེན་ནོར་བུའི་གླིང་དུ་བགྲོད་
ལ་གོམ་པའི་འདེགས་འཇོག་སྒབ་ཟོར་ཡང་བར་བྱེད། ཡུལ་དུས་གང་ནས་ཀྱང་རང་ཉིད་ལ་
དགའ་བྲོད་ཀྱི་གོ་ཆ་སྤྲས་ཐུབ་ན། ཕམ་ཁ་ཇི་ལྟར་མང་དུ་མྱངས་པས། དོན་གྱི་གྲུབ་ལུགས་དེ་
ལྟར་མང་དུ་འགྲོ་ངེས་སོ།།

ལེའུ་བཅུ་པ།
སེམས་ནད་གཞོམ་ལ་ནད་བརྒྱ་སྨན་གཅིག་ཡོད།

དཀའ་སྡུག་གིས་ཆུམ་པར་བྱས་པའི་སེམས་འཕང་དམའ་མོ་དེ་
ཡར་བསྐྱེད་དགོས་ན། ཞུམ་པ་མེད་པར་དཔའ་གདེང་ཆེན་པོས་གོམ་
པ་སྔོན་དུ་སྤོ་དགོས་ལ། ཟམ་མི་ཆད་པར་རང་གིས་རང་ལ། “དཀའ་
སྡུག་དེ་ཅིས་ཀྱང་ཆམ་ལ་དབབ་ནུས། བློ་བརྟན་སྙིང་བསྲལ་ཆེན་པོས་
རྒྱུན་སྐྱོང་ཐུབ་ན། དཀའ་སྡུག་འདི་པགས་པ་མཉེད་མཉེད། བལ་རྩིད་
འཁེལ་འཁེལ། ལྕང་ལོ་འབྲེག་འབྲེག ཡུར་མ་ཡུར་ཡུར་བྱེད་ཐུབ། རང་
ལ་འདི་ལྟ་བུའི་སྙིང་བསྲན་ཡོད”ཅེས་སྙིང་ཕུར་དྲག་ཏུ་ཐོབས་དང་།
དཀའ་སྡུག་དང་བར་ཆད་ཚང་མ་ཁྱོད་ཀྱི་མིག་མདུན་ནས་སྒྲ་འོད་ཟེར་
གསུམ་ལྟར་ཇ་ཐུན་གཅིག་གི་ཡུན་ལ་ཡལ་འགྲོའོ། །
ན་བའི་སྡུག་བསྔལ་སེམས་ཀྱིས་བསྐྱེད་པ་ཡིན།
གློ་བུར་རྐྱེན་གྱི་ནད་རིགས་ཀྱིས།། ནད་པ་གང་མང་ཞིག་མལ་ཁྲིའི་མཐའ་ཅན་དུ་
གཏོང་བཞིན་ཡོད་མོད། དེ་ལས་ཁག་ཅིག་ཕྱིར་བཟློག་ཏུ་ཡོད་པ་དེ་བཞིན། ང་ཚོས་བྱིས་པ་ལ་
ཁ་ཏ་གོ་བཤད་བྱེད་སྐབས་གནས་ཚུལ་འདི་རིགས་ལ་འཕྲད་ཡོང་། གལ་སྲིད་བྱིས་པ་ཞིག་ལ་
ཕ་མ་གཉིས་ཀྱིས་རྒྱུན་དུ་གླེན་པ་རེད་ཅེས་གཤེ་བ་ཡིན་ན། བྱིས་པ་དེ་ཇེ་དགའ་ལ་འགྲོ་རྒྱུ་ལྟ་
ཞོག ཇེ་གླེན་དུ་འགྲོ་བའི་ངེས་པ་ཤིན་ཏུ་ཆེ།
ཨེ་ཏི་སིན་དགུང་ལོ་བརྒྱད་ཡིན་དུས་ཟླ་བ་གསུམ་གྱི་ཡུན་ལ་སློབ་གྲྭ་འགྲིམས་རྗེས།
སློབ་གྲྭས་ཁོ་རང་རིག་རྡིབ་གླེན་པ་སྣོད་མིན་དུ་བརྩིས་ནས་ཕྱིར་ཕུད། དགེ་རྒན་གྱིས་ཀྱང་ཁོ་
དམུན་པོ་ལུག་དང་འདྲ་ཞེས་འཕྱ་ལད་བརྒྱབ། གལ་སྲིད་ཁོང་གི་ཡུམ་ཆེན་མོ་སློབ་གྲྭ་དང་
དགེ་རྒན་གྱི་སྐད་ཆ་ལ་ཡིད་ཆེས་ནས་རང་གི་བུ་སློབ་གྲྭ་ལས་ཕུད་རྗེས། དངོས་ཀྱིས་སློབ་
གསོ་དང་སྐུལ་མ་བཏང་སྟེ་ལེགས་ལམ་དུ་བཀྲི་མེད་ཚེ། ཨེ་ཏི་སིན་གྱི་འབྱུང་འགྱུར་དང་ད་
ལྟའི་ཨ་མེ་རི་ཁ། ཐ་ན་འཛམ་གླིང་དང་བཅས་པ་ཇི་འདྲ་ཞིག་ཡིན་ངེས་ཤིན་ཏུ་བཤད་དཀའོ། །
”རེད་རེད། ཁྱོད་ལ་རེ་བ་ཡོད།" “ཁྱོད་དམུན་པོ་ག་ལ་ཡིན། དགེ་རྒན་གྱིས་རང་གི་རྒྱུ་
མཚན་ཧ་གོ་ཡི་མ་རེད"སོགས་ཀྱི་གཏམ་སྙན་མོས་ཨེ་ཏི་སིན་གྱི་སེམས་གསོས་ཤིང་། ཨ་མས་
ཐབས་མཁས་ཐུགས་རྗེའི་ལམ་ནས་ཁོང་ལ་སྐུལ་ལྕག་བཏབ་པའི་བག་ཆགས་ཀྱིས། སློབ་གྲྭ་
ལས་ཕྱིར་ཕུད་པའི་ཨེ་ཏི་སིན་གྱི་འབྲི་ཀློག་དཔྱད་གསུམ་ལ་སྤྲོ་ཞིང་ཞེན་པའི་ཐུགས་གཤིས་དེ་
ཉེ་བར་བསྐྱེད་དོ། །
ཁོང་དགུང་ལོ་བརྒྱད་ཀྱི་སྐབས་སུ་ཤིག་སེ་ཕེར་སོགས་འཛམ་གླིང་མཁས་པའི་གསུང་
དང་ལོ་རྒྱུས་དེབ་ཐེར་གང་མང་བཀླགས་ཤིང་། དགུང་ལོ་དགུ་ལ་སླེབས་པ་ན། ཁོང་།གི་ལོ་ཚོད་
དང་མི་འཚམས་པའི་ནུབ་ཕྱོགས་མཚན་ཉིད་རིག་པའི་སྐོར་གྱི་གསུང་རྩོམ་མང་དུ་བཀླགས།
དགུང་གྲངས་བཅུར་ཕེབས་པ་ན་རྫས་འགྱུར་རིག་པའི་ཕྱོགས་ལ་ཐུགས་མོས་པར་གྱུར་པས་
མཚོན། གཞན་དང་མི་མཚུངས་པའི་སྐུ་ན་སོན་རིམ་གྱིས། རྗེས་ནས་ཁོང་ཉིད་ཡ་མེད་ཀྱི་
གསར་གཏོད་མཁན་པོར་གྱུར་ལ་གྲོགས་བྱས་སོ། །
ཁོང་གིས་གཞུག་ནས་ཉིན་ལྟར་ཆུ་ཚོད་བཅུ་གྲངས་ལ་བྱ་བ་བསྒྲུབས་མྱོང་ལ། ལས་ཡུན་
རིང་དྲགས་པ་འདིས་ཁོང་གི་བརྟག་དཔྱད་མང་པོ་འབྲས་མེད་དུ་གྱུར་ལུགས་དེ་སྟོན་ནོ། །དེ་
ལྟ་ནའང་། ཁོང་གིས་བློ་རྩ་མི་འགྱུར་གོར་མོ་རྡོ་ལ་བྱས་ཏེ་བརྩོན་ཆེན་གནང་བས་མཐར་ཐུག་
གི་དོན་རབ་གྲུབ་པར་གྱུར་ལུགས་དེ། ཁོང་གི་ཡུམ་ཆེན་མོའི་ཐབས་མཁས་སྦྱོར་དངོས་རྗེས་
གཙང་གི་སློབ་གསོ་ལ་རག་ཆེས་ཆེར་ལས་སོ། །གལ་སྲིད་ཁོང་གི་མ་ཡུམ་གྱིས་ཀྱང་དམུན་
པོར་བརྩིས་ནས་སྐྱེད་མ་སྲིང་བ་ཡིན་ན། ཁོང་གི་སྐྱེ་བ་བརླགས་པས་མི་ཚད། འཛམ་གླིང་ལོ་
རྒྱུས་ཀྱི་གོམ་སྟབས་ཀྱང་ཐེངས་གཅིག་བཀག་པ་མ་ཡིན་ནམ།
གནས་ལུགས་འདི་བཞིན། ཕྱི་སྣང་བའི་ཆོས་དག་ལ་དགའ་སྐྱོ་ཆགས་སྡང་གི་འདུ་ཤེས་
ཅི་རིགས་སྐྱེ་བཞིན་པ་འདི། སྣང་བའི་ཆོས་དག་སེམས་ལ་ཤར་བ་མ་ཡིན་པར་སེམས་ཀྱི་རྣམ་
རྟོག་ཕྱི་རུ་འཕྲོས་ཚུལ་ལོ། །དེའི་ཕྱིར། སྐྱེ་བོ་གང་མང་ཞིག་གིས་རང་ཉིད་ད་ལྟ་འཁྱོངས་མེད་
པར་འདོད་པའམ་སླན་ཆད་ཀྱང་འཕམ་ངེས་པར་འདོད་ནའང་། དེ་ཉིད་རང་གི་སེམས་ཀྱིས་
བྱས་པ་ཡིན་པས། ལེགས་པར་བརྟག་ན། སྣང་གནས་གཉིས་མཐུན་སྐབས་ཤིན་ཏུ་ཉུང་བའི་
ངེས་ཤེས་འདྲོང་ཡོང་།
དེ་ལྟ་ནའང་། ཐུགས་མཉམ་མ་གཞག་ན། ཕམ་སེམས་ཀྱི་འཇག་མའི་ཕོན་པོ་ཁྱོད་ཀྱི་
ཀུན་གཞིའི་ཞིང་ས་ནས་སྐྱོ་ཞུམ་གྱི་ཆུ་ལུད་དྲོད་གཤེར་ལ་བརྟེན་ནས་རྩ་བ་ཚུགས་ཤིང་མྱུ་གུ་
འབུས་ཡོང་སྟེ་དགའ་བྲོད་ཀྱི་ལོ་རྩ་རྨང་ནས་བསད་འགྲོ། སྐྱོ་ཞུམ་གྱི་རྣམ་འགྱུར་འདི་སེམས་
ནད་ཅིག་ཡིན་པ་ལ་ཐེ་ཚོམ་མི་དགོས་ཏེ། འདི་ཡོད་པས་སྐྱོ་དུབ་ཀྱི་སྣང་བ་འབྱུང་ལ། ཐ་ན་
རང་ཉིད་བུ་མ་སྐྱེས། དོན་མ་གྲུབ། སྐྱེ་བ་འདི་སྟོང་ལོག་བྱ་བ་ལས་ཐབས་མེད་སྙམ་པའི་ཡི་
ཆད་ཀྱང་སྐྱེ་རུ་འཇུག་པའི་ཕྱིར་རོ། །
ནད་པ་ཞིག་བཅོས་མེད་ཀྱི་ནད་ཀྱིས་ཟིན་ནས་སྨན་པ་བསྟེན་དུ་སོང་། སྨན་པས་ཁོའི་
ནད་རྒྱུས་ལོན་ནའང་། སེམས་ལ་དགའ་བ་བསྐྱེད་ཕྱིར། ཁོའི་སྨན་གྱི་བྱིན་རླབས་ཁ་ཚན་ཆེ་
ལུགས་དང་། སྨན་དེ་བསྟེན་ན་ཇི་ལྟར་མྱུར་མོར་དྲག་སྐྱེད་ཡོང་ཚུལ་སོགས་བཅོས་ནས་བཤད།
ནད་པ་ཡིད་ཆེས་ཤིང་དགའ་དྲགས་ནས་སྨན་པའི་ངག་བཞིན་སྨན་དེ་བསྟེན་པས། མ་བསམ་
ས་ནས་དྲག་སྐྱེད་བྱུང་སོང་བ་ལྟ་བུ་སྟེ། རང་གི་རྣམ་རྟོག་གིས་རང་ཉིད་ལྷ་རུ་གཏང་ནུས་ལ་
འདྲེ་རུའང་གཏང་ནུས། རང་གིས་རང་ཉིད་འཁྱོངས་འདུག་འདོད་ཐུབ་ན། དེ་བཞིན་དོན་
རབ་འགྲུབ་པར་འགྱུར་ལ། ལྡོག་ན་འཕམ་པ་ལས་འོས་མེད་པས། མི་མ་ཕམ་གོང་ལ་སེམས་
འཕམ་མི་ཉན་པ་ནི་སེམས་ནད་དྲུངས་ནས་ཕྱུང་སྟེ་དགའ་བ་ཆེན་པོས་དོན་རབ་འགྲུབ་པའི་
ལམ་དུ་ཞུགས་འགྱུར་གྱི་ཐབས་མཆོག་གོ།
སྐྱོ་ཞུམ་སྨིག་རྒྱུས་མཐོང་ལམ་མ་སྒྲིབས་ཨང་།
སྐྱོ་ཞུམ་གྱི་སེམས་ཁམས་གང་དེ་མུན་རྩ་རུབ་པའི་གནམ་ངོ་ཇི་བཞིན། ཁྱོད་རང་སྡུག་ལ་
ཐུག་སྐབས། ཤེས་མེད་ཚོར་མེད་ཀྱི་ངང་ལ་འཇབ་ནས་ཡོང་། ཞེ་བློ་བྲང་གསུམ་དང་བཅས་པ་
ནག་འཐིབས་སེར་བཏང་སྟེ་འཇིག་རྟེན་གྱི་མཚར་སྡུག་མིག་ལ་སྣང་སྐབས་མེད་པར་གཏོང་།
དགའ་བྲོད་ཀྱི་སེམས་ཁམས་གང་དེ་སྨག་ལ་བཏེགས་པའི་སྒྲོན་མེ་ཇི་བཞིན། ཞེ་བློ་བྲང་
གསུམ་དང་བཅས་པ་དཀར་གྱི་ལེར་བཏང་སྟེ་རང་སྟེང་ལ་གྲུབ་པའི་སྐྱོན་དང་ཞན་ཆ་ཐམས་
ཅད་མིག་ལ་དཀར་གསལ་ལེར་སྣང་དུ་འཇུག དེ་ལྟ་མོད་ཀྱི། མིག་ཟུང་མཐའ་གཅིག་ཏུ་སྐྱོན་
ཆ་ལ་བགྲད་ནས་སྡོད་ཀྱང་མི་རུང་སྟེ། དེ་ལྟར་བྱས་ན་བཟང་ཆ་ཐམས་ཅད་གོ་མེད་ཚོར་མེད་
ཀྱི་ངང་ལ་ཉམས་འགྲོ་བའི་ཕྱིར་རོ། །
མཚམས་མཚམས་ལ་བློ་ཁ་ནང་དུ་བསྐོར་ནས་རང་གི་བཟང་ཆ་དང་ལེགས་ཕྱོགས་ཡིད་
ལ་ཐེངས་གཅིག་སྒོམས་དང་། རང་ཉིད་སྐྱོན་གྱི་གོང་བུ་མ་ཡིན་པར་བཟང་ཆ་མང་ལ། ཐ་ན་
ཕྱོགས་འགའ་རེ་ནས་གཞན་ལས་ལྷག་འདུག་སྙམ་པའི་ངེས་ཤེས་སྐྱེ་ཡོང་།དེ་བཞིན་སྔོན་ཆད་
གཞན་པས་རང་ལ་བསྟོད་པའི་མཐེ་བོང་བསྒྲེངས་མྱོང་བའི་དོན་ཆུང་ཡན་གྱི་བྱས་རབས་ཕྲ་
རགས་ཡིད་ལ་དྲན་པར་གྱིས་དང་།དོན་དམ་པར་ཁྱོད་རང་མི་མང་ལ་སྨན་ཞིང་རྒྱལ་ཁབ་དང་
སྤྱི་ཚོགས་ལ་ཉེ་བར་མཁོ་བའི་མི་ཞིག་ཡིན་པ་ལས། ཕམ་ལྟུང་དང་དགོས་མེད་ལྷག་འཁྱིལ་དུ་
གྱུར་པའི་སེམས་ཅན་ཞིག་མ་ཡིན་པའི་གནས་ལུགས་གསལ་སེང་ངེར་མཐོང་ཡོང་།
ཕམ་ལྟུང་གི་རྩྭ་ལྡུམ་ཁྱོད་ཀྱི་སྐྱོ་ངལ་ཞུམ་ཅན་གྱི་སེམས་པའི་ཞིང་ས་ལས་སྐྱེ་བ་ཡིན་
སྟབས། དགའ་བྲོད་ལོ་ཡག་འབྲུ་དྲུག་སྙེ་མའི་མགོ་ལྕོག་ཇི་ལྟར་ལྡེམ་ན། ཕམ་ལྟུང་རྩ་ལྡུམ་གྱི་
མྱུ་གུ་ལ་རྩ་བ་ཚུགས་ཤིང་ཡལ་འདབ་རྒྱས་སྐབས་དེ་ལྟར་མེད་པར་འགྱུར། དེ་བཞིན་རང་གི་
བྱས་རབས་ཡིད་ལ་ཐེངས་གཅིག་འཁོར་བས་རང་ཉིད་རང་ལ་ཡིད་གཏད་ཡོད་པར་འགྱུར། དེ་
སྐད་པལ་ཟ་ཁིས། “ཐམས་ཅད་ཁོང་དུ་སྦེད་དགོས་བྱུང་ན་སྦེད་ཚུལ་གཉིས་ཡོད་པ་ཤེས་དགོས་
ཏེ། སྐྱོ་ཞུམ་གྱི་དབང་དུ་གྱུར་པའི་དེ་དང་དགའ་བྲོད་ཀྱི་དབང་དུ་གྱུར་པའི་དེ་གཉིས་སོ། །སྐྱོ་
ཞུམ་གྱི་དབང་དུ་གྱུར་པའི་ཁོང་དུ་སྦེད་ཚུལ་ནི་གླེན་པའི་བྱ་བྱེད་ལས་མ་འདས་ཏེ། ཁོ་ཚོས་
རྒྱུན་དུ་སྨྲ་བ་གཅོད་པ་དང་དང་དུ་མི་ལེན་པ། ངོ་ཤོར་བ། འགྲུལ་བའི་རྒྱུ་འགྲུལ་འགོག་པ་ལ་
སོགས་པའི་ཐབས་ཉེ་བར་སྤྱོད་ལ། དགའ་བྲོད་ཀྱི་དབང་དུ་གྱུར་པའི་ཁོང་དུ་སྦེད་ཚུལ་ནི་སྒྲུབ་
པ་ལ་རྗེས་སུ་ཡི་རང་བའི་སྒོ་ནས་ཁོང་དུ་སྦེད་ཚུལ་ལོ"གསུངས་པ་ལྟར་རོ། །
དགའ་བྲོད་ཀྱི་སྙིང་ཤ་ཡོད་ན་ལོང་བ་འོན་པ་ཡིན་ཀྱང་མཛད་རྗེས་གླིང་ལ་བཞག་
རབས་ཡོད་དེ། པེ་ཟོ་ཧྥེན་གྱི་སྙན་དབང་འོན་ན་ཡང་། ཞུམ་པ་མེད་པའི་ཁུར་བརྩོན་གྱི་རྒྱལ་
མཚན་ཕྲག་ཏུ་བཞེས། བཅུ་དྲུག་དབྱངས་རིག་དགའ་མའི་སྐེད་སྐབས་གང་དེ་དགའ་བ་
དང་བྲོད་པའི་ཕྱག་ཟུང་གིས་བར་མེད་དུ་འཁྱུད་པས། མཐའ་མར་བདེ་ཆེན་སྒྱུ་རྩལ་ཆོས་ཀྱི་
དབྱིངས་ལས་འཁྲུངས་པའི་སྒྲ་དབྱངས་བརྒྱ་ཚོགས་མཐའ་ཀླས་འགྲོ་བའི་སྙན་དབང་གསོ་
བའི་རྟེན་དུ་བསྐལ་བརྒྱར་མི་ནུབ་བཞུགས་སུ་གསོལ་བར་མཛད་གནང་ཡོད་པ་ལྟ་བུ་རེད།
དབང་པོ་སྐྱོན་གྱིས་བདག་གིར་བཟུང་ལ་ཐབས་དང་བཀོད་པ་ཅི་ཡང་མེད་ནའང་། ཐབས་
བརྒྱ་ཇུས་སྟོང་གིས་དེའི་གནོད་པ་བཟློག་ལ་འབད་དགོས་པར་མ་ཟད། ཐ་ན་དེ་ལས་བྱུང་བའི་
འགལ་རྐྱེན་མཐའ་དག་མཐུན་རྐྱེན་དམ་པར་བསྒྱུར་ལ་ཡང་འབད་དེ། སྐྱོ་ཞུམ་གྱི་སྨིག་རྒྱུས་་
རང་གི་མིག་ཟུང་སྒྲིབ་དོགས་མེད་པར་བྱོས་དང་། མི་སྲིད་སྲིད་པའི་ལས་ཤིག་ཁྱོད་ཀྱིས་འགྲུབ་
པར་འགྱུར་ན་ལ་ཐང་མེད་དོ། །
རང་གིས་རང་ལ་དཔའ་བའི་སྙིང་ཕུར་ཐོབ།
པལ་ཟ་ཁིས《རྐང་རྗེན་སྨན་པ》ཞེས་པའི་དེབ་དེའི་ནང་དུ། "བྱ་བ་གང་ཞིག་ལག་ལེན་
དུ་འདེབས་དུས་དཀའ་ལས་ཆེན་པོ་ཡོད་ནའང་། བདག་གི་བློ་ཁ་ཡོངས་སུ་འདྲེན་པའི་བྱེད་
པོ་དཀའ་ཁག་དེ་ཉིད་ཡིན་པར་སྨྲ་འདོད”གསུངས། བདག་ཁོང་གི་གསུང་འདི་ལ་ཧ་ཅང་
དགའ་བར་མ་ཟད། དེ་ལ་དཔྱོད་པ་ཡང་ཅུང་ཟད་བཏང་བ་ཡིན། བསྡུས་ན་ཚིག་དེས་དོན་
གཉིས་བསྟན་འདུག་སྙམ་སྟེ། བྱེད་པོ་སུ་ཞིག་གིས་བྱ་བ་གང་ཞིག་བརྩམ་ནའང་བགེགས་དང་
བར་ཆད་ལ་འཕྲད་ངེས་པར་མ་ཟད། ཐ་ན་ཕམ་ལྟུང་ཡང་འབྱུང་སྲིད་པ་དེ་དངོས་སུ་བསྟན་
པའི་ཞོར་ལ། ཁོང་ཉིད་དེ་ལ་འཚེར་ཞིང་ཞེད་རྒྱུ་ལྟ་ཞོག དཀའ་ཁག་ལ་ཐུགས་སྤྲོ་བ་ཆེ་ཞིང་།
དཀའ་ཁག་གིས་རྒྱུན་དུ་ཁོང་གི་སེམས་ལ་ངར་སློང་བས། བྱང་ཁོག་ཧྲིལ་བོ་དེ་ལ་འཐབ་འདོད་
ཀྱི་སྤོབས་པས་ཁེངས་ཡོད་པའི་དོན་དེ་ཤུགས་ལ་བསྟན་ནོ།།
བསམ་དོན་ཡིད་བཞིན་དུ་གྲུབ་མཁན་ཚོ་ཐམས་ཅད་དེ་ལྟ་མ་ཡིན་པ་གཅིག་ཀྱང་མེད་
དེ། ཁོང་ཚོས་དཀའ་སྡུག་གི་གདོང་ལ་དཔའ་བའི་མིག་གིས་བལྟས་ཏེ། ཇི་ལྟར་རྔོན་པ་དུག་
མདའ་ཅན་ནགས་ལ་གཤེགས་ཏེ་ཤྭ་ཕོ་དུང་རྭ་ཅན་གྱི་སྙིང་རྩ་ལག་པས་བཅད། མཆིན་ཁྲག་
ས་ལ་བསྲེས། ལྷུ་ཚིགས་སོ་སོར་ཕྲལ། པགས་པ་བཞི་རྒྱོང་བྱེད་པ་ལྟར་བགེགས་དང་བར་ཆད་
ཀྱི་ལུས་པོ་ཚལ་བ་བརྒྱ་དང་དུམ་བུ་སྟོང་དུ་གཏོང་།
བདག་གིས་འཇིགས་མེད་ཀྱི་སྙིང་སྟོབས་དེ"རྔོན་པའི“དཔེ་རུ་འགོད་དོན། དེ་ལྟ་བུའི་
སྙིང་སྟོབས་དེ་སྤྱིར་བཏང་གི་འཐབ་བཀྲོལ་འཁྲུག་འཛིང་དང་ཁྱད་ཕྱེ་བའི་ཆེད་དུ་ཡིན་ཏེ།
འཁྲུག་འཛིང་ནི་ཕས་ཀྱི་རྒོལ་བ་དགག་ཆེད་དུ་བརྩམ་ངེས་ཀྱི་སྦྱོར་བ་རེད་ལ། རྔོན་པ་ཞེས་
བརྗོད་པས་དཀའ་སྡུག་གང་དེ་བརྔོན་བྱ་རི་དྭགས་ཤྭ་ཕོ་དུང་རྭ་ཅན་གྱི་གཟུགས་སུ་བཀོད་
ནས་རང་བསམ་གྱིས་དཀའ་སྡུག་ལ་ཁ་གཏད་གཅོག་ནུས་པ་དེ་བསྟན་འདོད་པ་ཡིན།
ཚིག་སྒྲོས་བསྒྱུར་ནས་བཤད་ན། དམ་པའི་སྐྱེས་བུ་ཞིག་ཡིན་ཙ་ན། དཀའ་སྡུག་གཅིག་
ཀྱང་མ་བྱུང་བའི་དབང་དུ་བཏང་ཡང་། ཁོང་རྣམ་པས་རང་བསམ་གྱིས་དཀའ་སྡུག་བཙལ་ལ་
གླང་ཆེན་འདམ་དུ་གཤེགས་ལྟར་ཞུགས་པར་འགྱུར། སྐབས་དེ་ཤེད་ལ། བྱེད་པོ་དང་དཀའ་
སྡུག་གཉིས་ཀྱི་འབྲེལ་བའང་གཞན་དང་གཞན་དུ་འགྱུར་འགྲོ། དེ་ཡང་རང་བསམ་དང་
གཞན་དབང་གི་ཁྱད་པར་ཁོ་ན་ཙམ་དུ་མ་ཟད་ཀྱི། བྱེད་པོ་དང་དཀའ་སྡུག་གཉིས་ཀྱི་དབང་
གི་ཆེ་ཆུང་། སྟོབས་ཀྱི་དྲག་ཞན། གནས་ཀྱི་མཐོ་དམན་དང་བཅས་པ་ཐམས་ཅད་ཀྱང་གཞན་
དང་གཞན་དུ་འགྱུར་ངེས། ནམ་ཞིག་དཀའ་སྡུག་ལ་ཁ་ལོ་སྒྱུར་ཐུབ་པར་གྱུར་པའི་སྐབས་དེར།
ཁྱོད་ཀྱི་མཐོང་རྒྱ་དང་ཐོས་རྒྱ། བློ་རྒྱ་རྣམས་ཆེ་རུ་ཕྱིན་ཡོད་ལ། དཀའ་སྡུག་སེལ་བའི་བློ་དང་
རིག་པ། ཐབས་དང་བཀོད་པ་རྣམས་ཀྱང་དེ་བཞིན་མཁས་པའི་ཕ་རོལ་ཏུ་ཕྱིན་ཡོད་ངེས། ལྟོས་
དང་། དོན་རབ་གྲུབ་མཁན་ཚོའི་སེམས་ཁོང་ན་ལྷོག་ལྷོག་ཏུ་འཕག་པའི་འཇིགས་མེད་ཀྱི་
སྟོབས་རྩལ་དེ། མཐར་གཏུགས་ན་དགའ་བྲོད་ཀྱི་སྙིང་ཤ་དྲོན་མོ་དེས་བསྐྱེད་པ་ཡིན་ནོ། །
ཀུན་གྱིས་མཁྱེན་གསལ་ལྟར། སྨན་ཁང་དག་གི་སྨན་པ་དང་ནད་གཡོག་པ་རྣམས་ཀྱིས་
དོགས་སྣང་དང་འཚེར་སྣང་ཅི་ཡང་མེད་པར་ནད་པའི་ལུས་ལ་རེག་ཅིང་འཆིང་གིན་ཡོད་
ནའང་། ནད་བསྒོས་པའི་གནས་ཚུལ་མི་སྤྱིར་བཏང་བ་ལས་ཤིན་ཏུ་ཉུང་། རྒྱུ་མཚན་ནི་ཚན་
རིག་པ་དང་སེམས་ཁམས་རིག་པ་བ་གང་མང་ཞིག་གིས་ནད་མཐའ་དག་འཇིགས་དོགས་ཞེད་
གསུམ་གྱིས་བསྐྱེད་བཞིན་ཡོད་པར་ཁས་འཆེས་པའི་ཕྱིར་རོ། །གཟུགས་པོར་ན་ཚ་ཅི་ཡང་མེད་
པར་བདེ་ཐང་ཐང་དུ་ཡོད་པའི་མི་ཞིག་ལ། བསམ་གཟས་ནས་རྒྱུན་དུ། ཁྱོད་ཀྱི་གདོང་མདོག་
ཤིན་ཏུ་མི་ལེགས་ཞེས་ལབ་པ་ཡིན་ན། རྣམ་རྟོག་གི་དབང་གིས་མི་དེ་ནམ་ཞིག་ནད་ཀྱིས་ཟིན་
འགྲོ་བ་དཔྱད་འབྲས་ཀྱིས་བདེན་པར་བསྒྲུབས་སོ། །གནས་ལུགས་འདིས། སྐྱེ་བོ་རྣམས་ལུས་
ཀྱི་ན་ཚ་ལས་ཀྱང་འཇིགས་པའི་དཀའ་སྡུག་དང་བར་ཆད་ལ་འཕྲད་སྐབས། ཕྱི་ནུར་མི་བྱེད་
པར་སྤོབས་པ་བསྐྱེད་དེ་དེ་དག་ལ་འདྲིས་ཤིང་གོམས་པར་བྱས་ནས་འཇིགས་སྐྲག་མཐའ་དག་
ཉམས་སུ་མྱངས། རང་དཔའ་བོ་ཡིན། འཇིགས་རྒྱུ་མེད། འཕམ་རྒྱུ་མེད་ཅེས་སྙིང་ཕུར་དྲག་
ཚུགས་སུ་གདབ་དགོས་པར་མ་ཟད། རང་ཉིད་ཕམ་པར་གྱུར་པ་དཔེར་ན་གདུག་པའི་གཅན་
གཟན་གྱིས་འཇིགས་ཆུམ་མེར་བཏང་བའི་སྡར་མ་ཝ་བྲོས་ཀྱི་ངང་ཚུལ་དེའང་སྡིག་སྤྱོད་རྔོན་
པ་དུག་མདའ་ཅན་གྱི་དཔའ་ཚུལ་དུ་བསྒྱུར་དགོས་པ་དེ་བསྟན།
དཀའ་སྡུག་གིས་ཆུམ་པར་བྱས་པའི་སེམས་འཕང་དམའ་མོ་དེ་ཡར་བསྐྱེད་དགོས་ན།
ཞུམ་པ་མེད་པར་དཔའ་གདེང་ཆེན་པོས་གོམ་པ་སྔོན་དུ་སྤོ་དགོས་ལ། ཟམ་མི་ཆད་པར་རང་
གིས་རང་ལ། "དཀའ་སྡུག་དེ་ཅིས་ཀྱང་ཆམ་ལ་དབབ་ནུས། བློ་བརྟན་སྙིང་བསྲལ་ཆེན་པོས་
རྒྱུན་སྐྱོང་ཐུབ་ན། དཀའ་སྡུག་འདི་པགས་པ་མཉེད་མཉེད། བལ་རྩིད་འཁེལ་འཁེལ། ལྕང་ལོ་
འབྲེག་འབྲེག ཡུར་མ་ཡུར་ཡུར་བྱེད་ཐུབ། རང་ལ་འདི་ལྟ་བུའི་སྙིང་བསྲན་ཡོད”ཅེས་སྙིང་
ཕུར་དྲག་ཏུ་ཐོབ་དང་། དཀའ་སྡུག་དང་བར་ཆད་ཚང་མ་ཁྱོད་ཀྱི་མིག་མདུན་ནས་སྒྲ་འོད་ཟེར་
གསུམ་ལྟར་ཇ་ཐུན་གཅིག་གི་ཡུན་ལ་ཡལ་འགྲོའོ། །
དཀའ་སྡུག་གང་ཞིག ཁྱོད་རང་སྐྱ་ལམ་ནས་འཕྲད་པའི་གཅོང་རོང་ཟབ་མོ་དང་འདྲ་
སྟེ། གལ་སྲིད་ཡིད་བརྟན་དཔའ་འདུག་གིས་འདོ་བའི་སྒ་གོང་ལེགས་པར་མནན། ལག་གི་
སྲབ་མཐུར་ལ་མཉེན་སྲ་འཛོམ་པར་བྱས། གོ་སྐྱེན་གཟིགས་གསལ་གྱི་སྒོ་ནས་སྐབས་ཐོག་ལ་
རྟ་འགྱུར་སྒ་འགྱུར་བྱ་ཐུབ་ན། ཧ་ལས་ཧང་སང་དགོས་པའི་སྐྱ་རྩལ་དེ་འདྲ་མེད་ཀྱང་། གཡང་གི་
ཁ་སོ་ནས་འཕྲལ་མ་ཉིད་དུ་ཕྱིར་ལྡོག་ཐུབ་པས། དེའང་འཇིག་རྟེན་གྱི་དོན་རབ་གྲུབ་ལུགས་
ཤིག་ཡིན་པར་མ་ཟད། ཐ་ན་མིག་ལྡན་གཡང་ལ་མི་མཆོངས་པའི་དཔའ་བོ་མཁས་མཛངས་
ཅན་གྱི་བློ་ཐབས་སུ་བརྩིས་ཀྱང་ཆོག
དེ་སྐད། “སྐྱེ་བོ་སུ་ཞིག་གིས་རང་ཉིད་རང་ག་པར་བཏང་ཆོག་ཀྱང་། མནོག་ཆུང་བག་
མེད་དུ་གཏོང་མི་རུང”བར་བཤད་པ་ལྟར། དཔའ་བོའི་ཆོ་ལོ་ལེན་མ་འདོད་ནའང་ཆོག་སྟེ། སུ་
ཞིག་ཡིན་ཀྱང་རང་ཉིད་མནོག་ཆུང་བག་མེད་དུ་གཏན་ནས་མི་གཏོང་བར་དགའ་བྲོད་ཀྱི་ཁྲི་
གདུགས་ཉི་མས་ཀུན་གཞིའི་དགུན་འཁྱག་རྒྱབ་ནས་དེད། རེ་བའི་དྲོད་གཤེར་གྱི་རྟེན་འབྲེལ་
ཀུན་འབྱུང་སྲིད་པའི་མཁའ་ནས་བསྒྲིགས་ཏེ། དོན་གྲུབ་ཅིང་བཀྲ་ཤིས་པའི་འཇའ་ཚོན་སྣ་ལྔ་
རང་ཆུས་ས་འཛིན་ལྷུན་པོའི་ཕྲག་གོང་ནས་མར་ཤར་དུ་འཇུག་དགོས་སོ། །
སེམས་ནད་གསོ་ལ་ནང་གི་སྨན་དཔྱད་མཁོ།
སེམས་ཁམས་རིག་པ་བ་ཚོས། སྐྱོ་ངལ་ཞུམ་བཅས་ཀྱི་སེམས་པ་ཡུན་དང་ཁད་ཀྱིས་ནང་
སེམས་ཀྱི་འཛིན་སྟངས་ཤིག་ཏུ་ཆགས་ནས་མཐའ་མཇུག་སྐྱེ་བོ་རང་གི་བྱ་ལུགས་སྤྱོད་སྟངས་
སུ་གནས་འགྱུར་བྱུང་སྟེ། ཕུགས་འབྲས་ངན་པ་བརྒྱ་ཚོགས་འཁྱེར་འོང་ནའང་། དགའ་བྲོད་
ཀྱི་སེམས་པ་རིས་སུ་མ་བོར་ཚེ། སྐྱེ་བོ་རེ་རེ་རང་ཉིད་ཀྱིས་གང་ཞིག་བསམ་པ་དེ་ཐེ་ཚོམ་མེད་
པར་སྒྲུབ་ཕོད་པའི་བརྩོན་འགྲུས་རྟུལ་ཕོད་ཅན་དུ་གནས་འགྱུར་འབྱུང་བར་བཞེད།
དོན་དག་ཐམས་ཅད་སེམས་ལ་བྱུང་བ་ཡིན་པས། སེམས་ཀྱིས་ཐག་མི་ཆོད་པའི་ཐབས་
གཅིག་ཀྱང་མེད། དེ་ལའང་ཐོག་མར་སེམས་ཀྱི་སྨན་དཔྱད་མཁན་པོ་ཞིག་ངེས་པར་བསྟེན་
དགོས།
ཕྱུག་པོ་ཞིག་ཁྲོམ་ནས་ལྟོ་གོས་ངན་ངོན་གྱི་སྤྲང་པོ་ཞིག་ལ་འཕྲད། སྤྲང་པོ་དེས། “ས་ཐན་
གྱིས་མཁྱེན། ངའི་སྲོག་དབུགས་མྱུར་དུ་འཁྱེར་གནང་དང༌། འཁོར་བ་སྡུག་བསྔལ་གྱི་གནས་འདི་
དང་འབྲལ་ཐུབ་ན། ང་དམྱལ་བ་འགྲིམ་དགོས་ཀྱང་འགྱོད་པ་ཁྱོན་ནས་མེད”ཅེས་ཆིག་ལབ་རྒྱག་
བཞིན་པ་ཐོས།
ཕྱུག་པོ་དེ་ཡ་མཚན་ནས། “ཁྱོད་ཀྱིས་ཅིའི་ཕྱིར་འདི་ལྟར་གསོལ་བ་འདེབས་པ་ཡིན། ང་
སྔོན་ཆད་སྤྲང་པོ་མིན་ནའང་། རྒྱུ་ཐོག་ལ་རྒྱག་དུས་ཀྱང་ཁྱོད་དང་ཕལ་ཆེར་འདྲ་འདྲ་ཡིན། ཁྱོད་
ཀྱིས་ལྟོས་དང༌། ང་ད་ལྟ་གསོན་འདུག་པ་འདི་རེད།ཁྱོད་ཅིའི་ཕྱིར་འཆི་དགོས་སོང”ཞེས་དྲིས།
སྤྲང་པོས། “རེད་རེད། ཁྱོད་རང་མེད་པོ་ནས་ཡོད་པོར་གྱུར་པས་གསོན་ཐུབ་པ་རེད། ང་
ཁྱོད་དང་མི་འདྲ་བར་བདུན་ཕྲག་གཅིག་གི་སྔོན་ལ་ཡོད་པོ་ཡིན་ནའང༌། ད་ལྟ་རྡིབ་ཚར་ནས་
མེད་པོར་གྱུར་སོང༌། ཁྱོད་ཀྱིས་ངའི་སེམས་ཀྱི་སྡུག་བསྔལ་ག་ལ་རྟོགས”ཞེས་སྨྲས།
ཕྱུག་པོས་དགོད་ཞོར་ལ། “ངས་ཧ་གོ་སོང་། དེས་ན་ངེད་གཉིས་ཀྱིས་ཚོང་ཞིག་རྒྱག ངས་
ཁྱོད་ལ་སྒོར་ཐེར་འབུམ་གཅིག་སྟེར།ཁྱོད་ཀྱིས་ལག་པ་གཉིས་བཅད་ནས་ང་ལ་བྱིན”ཞེས་བཤད།
སྤྲང་པོས་དེ་མ་ཉིད་དུ་ལག་པ་གཉིས་བསྐུམས་ནས་བྲང་ཁར་བཞག་སྟེ།“འདི་ལྟར་བྱེད་ག་
ལ་ཉན”ཞེས་བཤད།
ཕྱུག་པོས། “ཁྱོད་ཀྱིས་དངུལ་ཐེར་འབུམ་གཅིག་གིས་རང་གི་ལག་ཟུང་མི་ཁུག་འདོད་གིན་
ཡོད་ན།ཅིའི་ཕྱིར་རང་ལ་གཅིག་ཀྱང་མེད་པར་འདོད་པ་ཡིན”ཞེས་དྲིས།
སྤྲང་པོས་གཉིད་ལས་སད་པ་ལྟར།“རེད་ཡ།ང་ལ་ད་དུང་ལག་པ་གཉིས་ཡོད”ཅེས་བཤད།
ཕྱུག་པོས།“ཁྱོད་ལ་དངུལ་ཐེར་འབུམ་གཅིག་གིས་མི་ཁུག་པའི་ལག་པ་ཡོད་སྟབས། ཁྱོད་ཀྱི་
ལྟོ་གོས་རྡུགས་ཀྱང༌། དོན་ལ་ད་དུང་དངུལ་ཐེར་འབུམ་གཅིག་གིས་མི་ཚད་པའི་འབྱོར་པ་ལྡན།
ངའི་དངུལ་ཡང་ལག་ཟུང་གིས་བཙལ་ཡོང་བ་ཡིན”ཞེས་བཤད།
ཟང་ཟིང་རྒྱུ་ནོར་ལ་བོར་སྟོར་བྱུང་ན་བཙལ་དུ་ཡོད་ལ། བརྩོན་པའི་སྙིང་རུས་བོར་ཚེ་
ལས་ཀྱི་འབྲས་བུ་དང་བཅས་པ་ཐམས་ཅད་བོར་འགྲོ་བས་དོན་དམ་པའི་དབུལ་བོ་སྐྱེ་བོ་འདི་
རིགས་ཡིན་ནོ། །གཙོ་བོ་ལག་པ་འདི་གཉིས་མ་བོར་བའི་སྟེང་ལ་དགའ་བྲོད་ཀྱི་སེམས་པ་
དེ་ཡོད་ན། གར་སོང་ས་ནས་སྡུག་གང་འདྲ་ཞིག་ལ་འཕྲད་ཀྱང་། ཐམས་ཅད་བདེ་ཐབས་སུ་
བསྒྱུར་ནུས་པར་མ་ཟད།རང་གི་ལས་དབང་ཡང་རང་གི་ལག་ཏུ་གཟུང་ཐུབ།
སྡུག་ཡུས་ཆེ་བའི་སྐྱེ་བོ་རྣམས་བགེགས་བར་ཆད་ལ་འཕྲད་མ་ཐག་ཞུམ་འགྲོ་ལ། ཡང་
སྐྱེ་བོ་འགའ་ཞིག་ཕམ་པར་མ་གྱུར་སྔོན་ལ་སྐྱོ་ཞུམ་གྱི་དབང་དུ་ཚུད་འགྲོ་བས་རེ་བ་ཅི་ཡང་
མེད། སྐྱེ་བོ་རིགས་འདི་གཉིས་པོ་སེམས་ནད་ཅན་ལ་གཏོགས་ཏེ། ཁོ་ཚོས་དཀོན་མཆོག་གིས་
སྡུག་བསྔལ་གྱི་རྣམ་གྲངས་མང་པོ་གསར་དུ་བྱས་དོན། སྐྱེ་བོ་རྣམས་ལ་བསླབ་བསྐྱེད་འབྱུང་
ཕྱིར་ཡིན་པ་དང་། སྐྱེ་བོ་རེ་རེ་ལ་དཀའ་ཁག་མང་པོ་གསར་དུ་སྤྲོད་དོན། སྔར་ལས་སྙིང་
བསྲན་ཅན་དུ་བཏང་ནས་ལག་རྗེས་དོ་མེད་འཇོག་ལ་བསྐུལ་ཕྱིར་ཡིན་པ་གཞི་ནས་རྟོགས་མི་
ཐུབ།
ལིན་ཁིན་གྱིས་སྐྱེ་བ་གཅིག་ལ་གྲུབ་པར་མཛད་པའི་དོན་ཆེན་བཅུ་གཅིག་པོ་དེ་ཐེངས་
མ་དགུ་ལ་ཕམ་མྱོང་ནའང་། ཕམ་ཁ་དེ་དག་གིས་ཁོང་གི་བློ་ཁ་བཟློག་མ་ཐུབ་པ་ལྟ་བུ་དང་། ཨ་
མེ་རི་ཁའི་བུད་མེད་རྩོམ་པ་པོ་ཧའེ་ལུན་ཁལ་ལུར་ལོ་གཅིག་གི་སྟེང་ནས་སྙན་གྱི་དབང་པོ་
འོན་པར་གྱུར་ནའང་། དགའ་བྲོད་ཀྱི་སེམས་པ་མ་ཉམས་ཕྱིར། མོ་སྐད་རིགས་ལྔ་ལ་ནང་བྱན་
ཆུད་པའི་རྩོམ་པ་པོ་གྲགས་ཅན་དུ་གྱུར་པ་ལྟ་བུ་རེད། འཇིག་རྟེན་ན་འདི་ལྟ་བུའི་ཕོ་རྒོད་དང་
མཛངས་མ་ཤིན་ཏུ་མང་སྟེ། སྤྱིར་བཤད་ན། ཁོ་ཚོ་ཁྱོད་ལས་སྐྱོ་ཞུམ་གྱི་འོབས་སུ་ལྷུང་ཆོག་
ཆོག་རེད་ཀྱང་། ཞུམ་ནས་སེམས་ནད་ཀྱི་དབང་དུ་ཚུད་རྒྱུ་ཕར་ཟད། སྡུག་གི་མགོ་བོ་བྲང་ཁར་
མི་སྨད་པར་བློ་བསྲལ་ཆེན་པོས་ནམ་ཡང་མདུན་ལ་གཟིགས་པ་ཡིན་ནོ། །
དེའི་ཕྱིར། ཁྱོད་ཀྱིས་ཀྱང་སེམས་ནད་གཞོམ་ལ་དགའ་བྲོད་ཀྱི་སྨན་མཆོག་དེ་ཉིད་སྟེན་
དང་མི་འགྲུབ་བྱ་བ་གླིང་ན་མེད་དོ། །

ལེའུ་བཅུ་གཅིག་པ།
འཆི་བདག་གཤིན་རྗེ་རྟོགས་པའི་ལམ་འཁྱེར་ཡིན།

འུ་ཐུག་ཕམ་ལྟུང་གི་སྐྱེ་བོ་ཚོ་བགེགས་ལ་འཕྲད་ཚེ་བློ་གདེང་
ཀུན་ནས་ཞུམ་སྟེ། དོན་འགྲུབ་པའི་རེ་བ་དང་འདུན་པ་ཐམས་ཅད་
ཡོངས་སུ་བཏང་འགྲོ་ལ། དགའ་བྲོད་ཀྱི་སེམས་པ་མངའ་བའི་སྐྱེ་བོ་
དག་དེ་ལས་ལྡོག་སྟེ། བགེགས་ཚོགས་བར་ཆད་ལ་འཕྲད་དུས་ཁོ་ཚོའི་
ཞབས་ཟུང་འདུན་པས་ཡོངས་སུ་བསྐྱོར་ཡོད་པས། བཀག་རྡོ་མཐའ་
དག་རྐང་སྟེགས་སུ་བསྒྱུར་ཏེ་དཀའ་སྡུག་ཡོད་རྒུ་ཕྲག་ཏུ་ལེན་པར་
འགྱུར།
བཟང་གི་བག་ཆགས་ཁྱོད་ལ་རང་གྲུབ་ཡིན།
རྩོམ་རིག་མཁན་པོ་ཤིག་སེ་ཕེར་གྱིས་འདི་སྐད་དུ། "འཇིག་རྟེན་གྱི་ཆོས་ཡོད་དོ་ཅོག་
ལ་ཐོག་མ་ཉིད་ནས་བཟང་ངན་གྱི་དབྱེ་བ་མེད་མོད། སྐྱེ་བོ་རྣམས་ཀྱི་བློའི་འཆར་ལུགས་ཀྱིས་
གས་ཉེས་ཀྱི་ཁྱད་བྱུང་དུ་བཅུག”གསུངས། དེའི་དབང་གིས། བགེགས་དང་བར་ཆད་ཅི་
རིགས་ལ་འཕྲད་པའི་ཚེ་ན། སྐྱེ་བོ་སོ་སོར་བསམ་ཚུལ་འདྲ་མིན་འབྱུང་གི་ཡོད་དེ། བློ་ཕུགས་
ཡངས་པའི་སྐྱེ་བོ་དག་གིས་བགེགས་སམ་བར་དུ་གཅོད་པའི་འགལ་རྐྱེན་གང་དེ་གྲོགས་སུ་
རློམ་ཞིང་། བློ་ཕུགས་དོག་པའི་སྐྱེ་བོ་ཚོ་དེ་ལས་ལྡོག་པའོ། །གོ་ཐོབ་བྱས་ན། བློ་ཕུགས་ཡངས་
པ་ཚོ་འགལ་རྐྱེན་དང་འཕྲད་ཚེ་སྡུག་བསྔལ་སྐྱེ་ཚུལ་མེད་ལ། བློ་ཕུགས་དོག་པའི་སྐྱེ་བོ་ཚོ་
འགལ་རྐྱེན་དང་འཕྲད་པའི་ཚེ་ན་བློ་ཕམ་ཡི་ཆད་ཀྱིས་དུབ་པར་འགྱུར།
དེའང་མཐར་གཏུགས་ན་རང་རྒྱུས་རང་གིས་མ་ལོན་པ་སྟེ། རང་གི་དགེ་མཚན་མིག་
གིས་མི་མཐོང་བར་རང་སྐྱོན་ཁོ་ནར་བརྟག་ཅིང་གཟིགས་པས། རང་ཉིད་རང་ལ་ཡི་ཆད་ཅིང་
ཞེ་མུག་པའི་བློ་སྐྱེ་བའི་གནད་དེ་ལ་ཐུག་ཡོད་དོ། །
གནའ་སྔ་མོ་ཞིག་ལ། རྒྱལ་སྲས་ཤིག་ལོ་བཅོ་བརྒྱད་ལ་སོན་པའི་ཚེ། འཇིག་རྟེན་མཐུན་
འཇུག་གི་ལས་སུ་གཞུག་པའི་སྟ་གོན་ལ། རྒྱལ་པོས་མངའ་ཁོངས་ཀྱི་བུ་མོ་གཟུགས་བྱད་ལེགས་
ཤིང་རྒྱལ་སྲས་དང་ན་མཉམ་ཞིག་བརྒྱ་འདེམས་སྟོང་འདེམས་ཀྱིས་བག་མར་ལེན་རྒྱུ་ཡིན་ཚུལ་
བསྒྲགས་པ་ན། རྒྱལ་ཁམས་ཧྲིལ་བོ་དར་ཅིག་འུར་འུར་ཟིང་ཟིང་དུ་སོང་། མི་སེར་ཚོའི་སེམས་ལ།
འདི་ནི་ཁྭ་ཏ་ཁྱུང་དུ་འགྱུར་བའི་གོ་སྐབས་ཤིག་རེད་སྙམ་ཞིང༌། དེ་ལས་ཀྱང་བུ་མོ་གཟུགས་བྱད་
བཟང་བ་ཚོའི་ཁྱིམ་མི་དག་དགའ་བ་འབུམ་གྱིས་མྱོས།
དེ་ཡང་དུད་ཁྱིམ་ཞིག་ཏུ་བུ་མོ་སྤུན་གཉིས་ཡོད་པའི་ཆེ་བའི་མིང་ལ་མེ་ལེ་ཡ་ཟེར་ཞིང་།
ལོ་ན་བཅོ་བརྒྱད་ལ་སོན་མ་ཐག་ཡིན་ལ། བུ་མོ་ཆུང་བ་གཅེན་མོ་ལས་མཛེས་ཤིང་ལོ་བཅུ་དྲུག་
ཡིན།མེ་ལེ་ཡ་ནི་གཟུགས་པོ་ཅུང་རྒྱགས་པ་ཞིག་ཡིན་མོད།མོའི་ཐོས་པ་ཤིན་ཏུ་རྒྱ་ཆེ།
ཕ་མ་གཉིས་ཀས་བུ་མོ་གཉིས་ཀ་རྒྱལ་སྲས་ཀྱི་བག་མ་གདམ་པའི་ཐོ་ཡིག་ཏུ་ཐོ་བརྒྱབ།
གནས་ཚུལ་དེ་ཤེས་འཕྲལ།མེ་ལེ་ཡས་ཤིན་ཏུ་བག་ཕེབས་པའི་ངང་རང་གི་ཕ་མ་གཉིས་ལ།ངས་
ནི་རང་ཉིད་ཀྱི་གཟུགས་བྱད་ཤིན་ཏུ་ལེགས་པོ་མིན་པ་ཤེས་མོད། ད་ནི་ཕ་མ་གཉིས་ཀས་ཐོ་
བརྒྱབ་ཟིན་པས།ཉིན་དེར་ང་ཅིས་ཀྱང་འགྲོ་ཡི་ཡིན་ཞེས་སྨྲས།
ཉིན་དེར་རྒྱལ་པོའི་ཕོ་བྲང་གི་མདུན་དུ་མི་ཚོགས་ཀྱིས་འཚང་ག་ཤིག་ཤིག་བྱེད། རྒྱལ་སྲས་
ཕོ་བྲང་ཉིས་ཐོག་གི་རབ་གསལ་གྱི་ཁ་ཁྱེར་ལ་ལག་པ་ཁེན་ནས་སྡོད་ཅིང་། ཁོའི་རྒྱ་མཚོ་ལྟར་སྔོ་
ཞིང་གཏིང་དཔོག་དཀའ་བའི་མཐིང་མདོག་གི་མིག་ཟུང་གིས་བུ་མོ་ཚོའི་ཡིད་སེམས་དབང་
མེད་དུ་བཀུག
སྐབས་དེར། རྒྱལ་སྲས་ཀྱི་རྒྱབ་ལོགས་ནས་གློ་བུར་དུ་ཕ་ཝང་ལྟ་བུའི་སྐྱི་མོའི་གཤོག་པ་དང་
ལྡན་ལ། རྩིངས་པ་ལྟ་བུའི་སྡེར་བཞི་ཐོགས་པའི་གཅན་གཟན་འཇིགས་སུ་རུང་བ་ཞིག་ལྷགས་
ཡོང་ནས། འབྲུག་སྟོང་ལྡིར་འདྲའི་ངར་སྐད་ཅིག་ཕྱུང་བས། དེར་འདུས་ཀྱི་བུ་མོ་ཚོ་རབ་ཏུ་སྐྲག་
ནས་འོ་དོད་འབོད་ཅིང་སྲོག་དང་བསྡོས་ཏེ་ཕྱོགས་ཕྱོགས་སུ་བྲོས།
རྒྱལ་སྲས་ཀྱིས་གཏིང་དཔོག་བྲལ་བའི་མིག་ཟུང་བགྲད་དེ་དེར་འདུས་ཀྱི་བུ་མོ་ཡོངས་ཀྱི་
བཟོ་ལྟ་ལ་དཔྱད་ནས་སྡོད་དུས། གཟུགས་པོ་ཅུང་རྒྱགས་པའི་བུ་མོ་མེ་ལེ་ཡ་བག་ཕེབས་པར་
སྡོད་ཅིང་། གདོང་ལ་འགྱུར་བ་ཨེན་ཙམ་ཡང་མ་བྱུང་བར་མ་ཟད། དེ་ལས་ལྡོག་སྟེ་མིག་ཟུང་
ལས་འཛུལ་དམུལ་བའི་མདངས་ཤིག་མངོན་ཡོང་བ་མཐོང་།
མཇུག་མཐར།རྒྱལ་སྲས་ཀྱིས་མ་བསམ་ས་ནས་བུ་མོ་མེ་ལེ་ཡ་རང་གི་བཙུན་མོར་བདམས།
“ཅིའི་ཕྱིར་ཡིན་ནམ།བདག་གི་བུ་གཅེས།” རྒྱལ་པོས་རང་གི་སྲས་པོར་དེ་ལྟར་དྲིས་པར།
རྒྱལ་སྲས་ཀྱིས་ལན་དུ། “གཅན་གཟན་དེ་ནི་ངའི་གཅེས་ཟོག་ཡིན་པ་བུ་མོ་དེ་ཁོ་ནས་ངོས་
ཟིན་བྱུང་། མོ་དེ་འདྲའི་མཛེས་མ་ཞིག་མི་འདུག་ནའང་། ཐོས་པ་ཆེ་བས་བཟོ་ལྟ་མ་ཤོར་བ་རེད།
གཅན་གཟན་འདི་ནི་ངེད་ཅག་གི་ཁབ་འདིར་འཚོ་ཞིང་གཞེས་པའི་རྩྭ་གཟན་ཁྱུང་ཆེན་གཅིག་པུ་
ཡིན། བུ་མོ་མང་ཆེ་བས་འདི་ཙམ་ཡང་མ་ཤེས་པ་རེད། བུ་མོ་ཚོ་བྲེད་ཤ་ཐོན་པའི་དུས་དེར་མོ་
ཁོ་ནས་བཟོ་ལྟ་མ་ཤོར་ལ། གདོང་གི་རྣམ་པ་ལ་འགྱུར་བ་ཨེན་ཙམ་ཡང་མ་བྱུང་། དེ་ལས་མོར་
བུ་མོ་གཞན་དག་དང་ཁྱོན་ནས་མི་འདྲ་བའི་བློ་སྤོབས་མངའ་ཞིང་། བགེགས་དང་འཕྲད་ཚེ་བཟོ་
ལྟ་མི་འཆོལ་བའི་གདེང་ཡོད་པ་ཤེས་ཐུབ་པས། ངེད་ཚོའི་རྒྱལ་ཁབ་ཀྱི་མ་འོངས་པའི་བཙུན་མོ་
ནི་འདི་ལྟ་བུ་ཞིག་ཡིན་འོས་སོ”ཞེས་སྨྲས།
མེ་ལེ་ཡ་ནི་སྐྱོན་ཀུན་བྲལ་ཡོན་ལྡན་ཀུན་རྫོགས་ཤིག་མིན་ཡང་། མོ་རྒྱལ་སྲས་ཀྱི་བཙུན་
མོར་གྱུར་སོང་། རྒྱལ་ཁམས་དེ་ལ་མཚོན་ན། མོ་ཁྭ་ཏ་ཁྱུང་དུ་གྱུར་པའི་ཕལ་བའི་དུད་ཁྱིམ་གྱི་
བུ་མོ་ཐོག་མ་རེད། དེ་ཡང་མོའི་དམིགས་རྩེ་འདི་ལྟར་ལམ་ལྷོངས་བྱུང་བའི་རྒྱུ་ཉག་ཅིག་ནི།
མོར་བཟང་ཆ་ཤིན་ཏུ་མང་བ་དེའོ། །
སྐྱེ་བོ་སུ་ཞིག་ཡིན་ཀྱང་སྐྱོན་ཀུན་བྲལ་དང་ཡོན་ཏན་ཀུན་རྫོགས་ཤིག་ཡོང་རེ་མེད་ལ།
སྐྱེ་བོ་གང་དེའི་དོན་བྱ་འཁྱོངས་མིན་ཡང་རང་རྒྱུད་ལ་གནས་པའི་སྐྱོན་ལ་ཐད་ཀར་རག་ལས་
པ་ཞིག་ཀྱང་མ་ཡིན་པས། ཁྱོད་ཀྱིས་ཅིས་ཀྱང་རང་རྒྱུད་ཀྱི་ལེགས་ཆ་མཐའ་དག་གི་ངོ་ཟིན་
དགོས། རང་གི་སྐྱོན་ཁོ་ནར་བརྟག་ནས་དེ་ཁོ་ན་ཡིད་ལ་སེམས་ཏེ་སྐྱོ་ཤས་ཀྱི་ངང་ལ་སྡོད་པ་
ལས། རང་རྒྱུད་ལ་མངའ་བའི་བཟང་གི་བོགས་ཕྱིར་ཐོན་དུ་འཇུག་རྒྱུ་ཤིན་ཏུ་གལ་ཆེའོ། །
དེའི་ཕྱིར། དོན་བྱ་ལམ་ལྷོངས་བྱུང་བའི་སྐྱེ་བོ་སུ་ཡིན་ཡང་ཁོ་ལ་སྐྱོན་སེན་མོ་ཙམ་ཞིག་
ཀྱང་མེད་པ་ག་ལ་ཡིན་ཏེ། གཙོ་བོ་སྐྱེ་བོ་གང་དེས་རང་རྒྱུད་ཀྱི་ལེགས་པའི་ཆ་དེ་ལུས་ངག་གི་
འདུ་བྱེད་དུ་བསྒྱུར་ཡག་བྱས་བྱས་པས་དོན་རབ་ཏུ་གྲུབ་པ་ཡིན་ནོ། །དགའ་བྲོད་ཀྱི་སེམས་པ་
ཞེས་པ། མཐར་དེད་ན་དམིགས་པའི་ཡུལ་ལ་རྩེ་གཅིག་ཏུ་གཞོལ་ཞིང་བགེགས་དང་འཕྲད་ཚེ་
དཔའ་མི་ཞུམ་པའི་བློ་གདེང་མངའ་བ་དེ་ལ་ཟེར།
རླངས་འཁོར་གྱི་བྱུར་རྐྱེན་གློ་བུར་བ་ཞིག་ལས། ལོ་སོ་ལྔར་སོན་མ་ཐག་པའི་ཅེ་ཁུ་ལ་རྨས་
ལྕི་མོ་ཕོག་སྟེ་རྐང་པ་གཡོན་པ་གཅོད་པའི་གཤག་བཅོས་མི་བྱ་ཐུ་མེད་བྱུང་སོང་། ཁོས་ཡ་ང་
བའི་གནས་ཚུལ་དེ་གོ་བ་ན་ཞེད་དེ་རྩ་བ་ནས་འཐད་པ་མ་བྱུང༌། བློ་ཁོང་དུ་ཆུད་པས་ཆུང་མའི་
ཁ་ཏ་གོ་བཤད་ལ་མི་ཉན་པར་མ་ཟད། སྐབས་འགར་རྒྱུ་མཚན་མེད་པར་ཆུང་མ་ལ་སྡང་སྡིགས་
ཀྱང་བསྟན།
ཆུང་མ་འ་ཆད་འུ་ལ་ཐུག་ནས་སེམས་ཁམས་སྨན་པ་ཞིག་ལ་བློ་དྲིས་པར། སྨན་པ་ན་
རེ། “སང་ཉིན་ཁོ་རང་ངའི་གན་དུ་ཁྲིད་ཤོག ཁོ་ལ་འཁར་བར་བརྟེན་ནས་ཡོང་དགོས་ཞེས་
ཤོད”གསུངས།
མོ་ཕྱིར་ཁྱིམ་དུ་ལོག་ནས་ཨུ་ཚུགས་མཐར་སྐྱེལ་བྱས་མཐར།ཅེ་ཁུས་སྨན་པའི་སར་འགྲོ་རྒྱུར་
ཁས་བླངས།
ཕྱི་ཉིན། ཅེ་ཁུ་འཁར་བར་བརྟེན་ནས་སྨན་ཁང་དུ་སོང༌། སྨན་པའི་གཞུང་ཤག་ཏུ་སླེབས་
དུས། གཞུང་ཤག་ཏུ་ལོ་ན་དྲུག་ཅུར་སོན་པའི་རྒན་པོ་དབུ་སྐྲ་དཀར་པོ་ཅན་ཞིག་བཞུགས་ཡོད་
པ་མཐོང༌།
སེམས་ཁམས་སྨན་པ་ན་རེ། “ཁོང་ནི་ངའི་དགེ་རྒན་འབུམ་རམས་པ་ཡོ་ཧན་ཞོན་རེད།
ཁྱོད་རང་སྔ་མོ་ནས་དྲག་སྐྱེད་འབྱུང་སླད།ངས་ཆེད་དུ་ཁོང་ཚང་གདན་དྲངས་པ་ཡིན”ཟེར།
འབུམ་རམས་པས་ཡིན་པའི་བརྡ་ལ་མགོ་ལྕོག་ལྡེམ་ལྡེམ་བྱས་པར། ཅེ་ཁུ་ན་རེ། “ངས་ནི་
རང་ཉིད་ལ་སེམས་ཁམས་ཐད་ཀྱི་ནད་ཅིག་ཡོད་མི་འདོད་དེ། འཁོར་བགེགས་ཁྲོད་རྐང་པ་
བཅད་པའི་མི་སུ་ཡིན་ཀྱང་ང་དང་གཅིག་པ་གཅིག་རྐྱང་ཡིན་སྲིད”ཅེས་བཤད།
འབུམ་རམས་པས་དགོད་ཞོར། “ཁྱོད་རང་ད་ལོ་ལོ་ན་ག་ཚོད་ཡིན”ཞེས་དྲིས། ཅེ་ཁུས་དེ་
མུར།“སོ་ལྔ་ཡིན”ཞེས་བཤད།
འབུམ་རམས་པ་རྒན་པོས་ཤུ་རིང་ཞིག་ཕྱུང་སྟེ། “ཨེ། ད་རུང་ལོ་ན་གཞོན་པ་ལ་ཨང་།”ཞེས་
བཤད་པར། ཅེ་ཁུས། “དེའི་རྐྱེན་གྱིས་ང་ལ་སྡུག་བསྔལ་མི་སྐྱེ་བའི་ཐབས་མི་འདུག”ཅེས་སྡུག་སྨྲེ་
བཏོན།
འབུམ་རམས་པས་སླར་ཡང་ཡིན་པའི་བརྡ་ལ་མགོ་ལྕོག་ལྡེམ་ལྡེམ་བྱེད་ཞོར། “གལ་ཏེ་ལོ་
ཉི་ཤུའི་ཡར་སྔོན་ལ་འགལ་རྐྱེན་འདི་བྱུང་བ་ཡིན་ཚེ། ཁྱོད་རང་འདི་ལས་ཀྱང་སྡུག་བསྔལ་བ་
ཡིན་སྲིད་དམ”ཞེས་དྲིས།
ཅེ་ཁུས་ཅི་ཞིག་ལ་མནོ་བསམ་གཏོང་ཞོར་དུ། “གལ་ཏེ་དེ་འདྲ་ཡིན་ཚེ། ངས་རང་གི་འཚོ་
པ་སྙིང་བོ་ཏིལ་ཙམ་ཡང་མི་འདུག་སྙམ་སྲིད། ལོ་ཆུང་དུས་རྐང་པ་མེད་ཚེ། ངས་ཅི་ཞིག་བྱེད་
དམ”ཞེས་ལྡོག་འདྲི་བྱས།
སྐབས་དེར་འབུམ་རམས་པས་གློ་བུར་དུ་ཁ་བརྡ་གཞན་ཞིག་གི་མགོ་གླེང་བྱུང་། ཁོང་གིས།
“ཨོ། གྲོགས་པོ། ངེད་གཉིས་ཀས་ད་དུང་ལག་འཇུ་ཙམ་ཡང་བྱས་མེད”ཟེར་ཞོར། སྒྲོག་ཙེའི་རྒྱབ་
ལོགས་ནས་དལ་གྱིས་ཅེ་ཁུ་ཡི་མདུན་དུ་ཡོང་ནས་ལག་པ་གཡས་པ་བསྲིངས་ཤིང་ལྷོད་ལྷོད་
ངང་ལ་ན་རེ། “ལོ་བཅོ་ལྔའི་སྟེང་དུ། ངའི་རྐང་པ་བཅད་པ་ཡིན། ཡིན་ན་ཡང༌།དེ་དུས་ངས་འཚོ་
བ་ལ་སྙིང་བོ་ཏིལ་ཙམ་ཡང་མི་འདུག་ཡེ་ནས་མ་འདོད། དང་ཐོག་ང་ནི་བྱིས་པ་པྲ་ཆལ་ཞིག་
ཡིན་མོད། དོན་རྐྱེན་དེའི་རྗེས་སུ་ང་རང་བག་ཡོད་ལྷོད་ཆགས་སུ་སོང་ཞིང་། དཔེ་ཀློག་གི་མགོ་
ཡང་བརྩམས་པ་ཡིན། ད་ལྟ། ངས་སློབ་ཆེན་ཞིག་ཏུ་སེམས་ཁམས་རིག་པའི་དགེ་རྒན་གྱི་འགན་
ཁུར་ནས་ལོ་སུམ་ཅུ་ལྷག་འགོར་སོང༌། ངའི་སྣང་ངོར། རྐང་པ་གཉིས་ཀ་ཤོར་བ་དེས་ངའི་ཕུགས་
རེ་ཡོད་ཚད་རྨེག་མེད་དུ་ཡེ་ནས་གཏོང་ཐུབ་མེད”ཅེས་གསུངས།
རྐུབ་འཁོར་ན་མར་དཔྱངས་པའི་འབུམ་རམས་པའི་དོར་མ་སྟོང་པ་ལ་ཅེར་ནས།ཅེ་ཁུ་དར་
ཅིག་སྨྲ་བ་མེད་པར་ལུས་སོང༌།
“ངའི་གཅེས་ཕྲུག ལེགས་པར་ཉོན་ལ་ཡིད་ལ་ཟུངས་ཤིག” འབུམ་རམས་པ་ན་རེ། “ལོང་
པའི་ཐོས་འཛིན་གྱི་དབང་པོ་རབ་ཏུ་རྣོ་ཞིང༌། གླེན་པའི་མིག་ཤེས་ཀྱི་དབང་པོ་ཤིན་ཏུ་གསལ་
སྟེ། དཀོན་མཆོག་གིས་ཁྱོད་ཀྱི་ཉིང་ལག་ཅིག་འཕྲོག་པའི་ཚེ་ན། ཁོང་གིས་སླར་ཡང་ཁྱོད་ལ་སྐྱེ་
མཆེད་གཞན་པ་ཞིག་སྦྱིན་ངེས་ཡིན་སྟབས། གཙོ་ཆེ་བ་ནི་ཁྱོད་ཀྱིས་དཀོན་མཆོག་གིས་གཏང་
རག་ཏུ་བསྩལ་བའི་ཆོས་དེ་བཙལ་ནས་རྙེད་པར་བྱས་ཏེ་ལེགས་པར་སྤྱོད་རྒྱུ་གནད་ཀྱི་དམ་པ་
ཡིན”གསུངས།
འབུམ་རམས་པ་ཡོ་ཧན་ཞོན་གྱི་གསུང་ཚིག་རྗེས་མ་དེས་ང་ཚོ་ལ། དགའ་བྲོད་ཀྱི་སྙིང་
ཤ་ཅན་ལ་མཚོན་ན་བགེགས་དང་བར་ཆད་ནི་རང་གི་འདུན་པ་རྨེག་མེད་དུ་གཏོང་བའི་རྒྱུ་
རུ་མི་འགྱུར་བར། མི་ཚེའི་ཁ་སྐྱོགས་ཀྱི་གྲོགས་སུ་འགྲོ་གཤིས། ལེགས་པའི་ཆ་ཤས་གཅིག་ཤོར་
ཀྱང་གཞན་གཅིག་ངེས་པར་འབྱུང་བ་བསྟན་ཞིང་། ངེས་པ་དོན་གྱི་འུ་ཐུག་ཕམ་ལྟུང་ནི་མི་
སེམས་ཀྱིས་བསྐྱེད་པ་ལས། བགེགས་ཚོགས་ཀྱིས་ཁྱོད་རང་འཛུལ་སའི་སྒོ་མོ་དམ་དུ་གཏན་
ཡང་། སྒོ་མོ་གཞན་ཞིག་དེ་མུར་ཕྱེ་འགྲོ་ཕྱིར། ཁྱོད་རང་ནམ་ཡང་འགྲོ་ས་འདུག་ས་མེད་པའི་
གནས་སུ་འཕེན་མི་ནུས། ཡུལ་དུས་གང་དུ་ཕྱིན་ཀྱང་། ཁྱོད་རང་དགོས་མེད་ལྷག་འཁྱིལ་དུ་
འགྱུར་ལུགས་མེད་པར། ཡོན་ཏན་སྣ་རེའི་འོད་ཟེར་རང་རྒྱུད་ནས་ཅིས་ཀྱང་ཕྱིར་འཕྲོ་ངེས་
ཞེས་པའི་གནས་ལུགས་འདི་ནན་གྱིས་བསྟན་ནོ།།
དེའི་ཕྱིར། རང་ཉིད་ལ་ཀུན་ནས་ཡིད་ཆེས་པར་གྱིས་དང་། གནས་སྐབས་གང་དུ་བཞག་
ཀྱང་། ཁྱོད་རང་ལེགས་པ་དགུ་འཛོམ་གྱི་སྐྱེ་བོ་ཞིག་ཡིན་ནོ། །
འཆི་ཟློག་དཀའ་ཚེགས་སྡུག་སྦྱོང་རྐྱེན་དུ་སོམས།
ཆུ་པ་ལུས་རྩལ་པ་ཞིག་རྐྱལ་རྩལ་སྦྱོང་ཆེད་རྒྱུན་དུ་ཆུར་རྐྱལ་བ་དང་། ཡང་གཞན་ཞིག་
གློ་བུར་དུ་བྱུང་བའི་ཤ་འོད་དུ་ལྷུང་ནས་ཆུར་རྐྱལ་ཚུལ་གཉིས་ཀྱི་བར་ལ་མི་འདྲ་ས་ཅི་ཡོད་ཅེ་
ན། གཉིས་ཀ་ཆུར་རྐྱལ་བ་ནི་བདེན་མོད་ཀྱི། སྔ་མ་ནི་ལུས་རྩལ་པས་རང་ཉིད་ཆུ་ལ་རྐྱལ་བ་
རྐྱལ་རྩལ་སྦྱོང་ཆེད་ཡིན་པའི་རྟོགས་པ་སྔོན་དུ་སོང་ནས་བྱ་བ་དེ་བྱེད་ཚུལ་ཡིན་ལ། ཕྱི་མ་ནི་
སྣོད་ཀྱི་འཇིགས་པ་ལས་ཐར་ཕྱིར་སྲོག་བསྡོས་ཀྱིས་ལས་དེ་ལ་འབད་ཚུལ་ལོ། །
དཔེ་འཇོག་འདི་དེ་འདྲའི་འབྱོར་མོ་བདེ་མོ་ཞིག་མིན་ཡང་། བདག་གིས་བརྗོད་འདོད་
པ་ནི། བགེགས་དང་འཕྲད་ཚེ། ཁྱོད་ཀྱིས་རྣམ་འགྱུར་མི་འདྲ་བ་གཉིས་གཟུང་ཆོག་སྟེ། གཅིག་
ནི་བགེགས་རྐྱེན་དང་འཕྲད་སྐབས་སྲོག་བསྡོས་ཀྱིས་ཐར་ཐབས་བྱེད་པ་དང་། ཅིག་ཤོས་ནི་
འགལ་རྐྱེན་དེ་ཉིད་རང་གི་སྙིང་རུས་སྦྱོང་བའི་མཐུན་རྐྱེན་དུ་བསྒྱུར་རྒྱུ་དེའོ། །
འགལ་རྐྱེན་ནི་རལ་གྲི་སོ་གཉིས་མ་དང་འདྲ་སྟེ། སྐྱེ་ལྡན་གྱི་ཆོས་དག་གི་འཕེལ་རིམ་
ནས། གང་ཞིག་ཁོར་ཡུག་ལ་གོམས་ནུས་པའི་ཆོས་རྣམས་གསོན་པར་འགྱུར་ལ། ལྡོག་ན་
གསོན་སྐབས་མེད་པར་འཇིག་འགྲོ་བ་དངོས་པོའི་གཤིས་ལུགས་སོ། །འདིའི་སྐབས་ཀྱི་གོམས་
པ་ཞེས་པ་བགེགས་ཚོགས་དང་འཕྲད་དུས་ཅི་མི་སྙམ་པར་གདོང་གཏད་ཕོད་པའི་སྙིང་སྟོབས་
ལ་གོ་དགོས་ཏེ། བགེགས་ཚོགས་ཀྱི་ཕན་ཡོན་བྱེ་བྲག་ཏུ། གསོན་སྐལ་བྱུང་བའི་སྐྱེ་ལྡན་གྱི་
ཆོས་དག་དུས་ཀྱི་ཁུགས་སོ་རེ་རེ་ནས་གོ་རིམ་སྟབས་འབྲེལ་གྱི་ངང་ལ་ཡར་སྐྱེད་ཡོང་བ་
འདིའི་སྟེང་ནས་གསལ་བོར་མཐོང་ནུས་ཏེ། དཔེར་ན་འགྲོ་བ་མི་ལྟ་བུའོ། །
གལ་སྲིད་སྣོད་ཀྱི་འཇིག་རྟེན་ན་སྡུག་བསྔལ་དང་བགེགས་ཚོགས་ཀྱི་ཁ་འདི་ལྟར་དར་
མེད་ཚེ། བཅུད་ཀྱི་སེམས་ཅན་འགྲོ་བ་མི་རྣམས་ད་དུང་སྨྲ་ཤེས་དོན་གོའི་བདག་ཉིད་དུ་གྱུར་
མེད་ལ། དེ་རིང་ཡིན་ཀྱང་མེས་པོ་རྣམས་ཀྱིས་སྔར་བཞིན་ལྗོན་ཤིང་གི་རྩེ་ན་རྔ་མ་རིང་པོ་ཐུར་
ལ་དྲུད་ནས་སེམས་ལས་མེད་པའི་འཚོ་བ་སྐྱེལ་བཞིན་ཡོད་ཤས་ཆེ།
དངོས་པོའི་འགྱུར་ལུགས་ཀྱིས་ང་ཚོར། འགྲོ་ས་སྡོད་ས་མེད་པར་གྱུར་པའི་སྐབས་དེ་ལ།
བགེགས་ཚོགས་ཀྱི་མདུན་ནས་ཀེར་གྱིས་ལངས་དགོས་ཏེ། འཇིག་རྟེན་ན་སེལ་ཐབས་མེད་
པའི་དཀའ་སྡུག་གཅིག་ཀྱང་ཡོད་མི་སྲིད་ལ། འཆི་ལམ་ཟེར་བ་ཡང་རང་སེམས་ཀྱིས་བྱས་པ་
མ་གཏོགས་ཕྱི་རོལ་ན་དོན་དམ་དུ་གྲུབ་ལུགས་ཤིག་ཡོད་མི་སྲིད་པའི་ཕྱིར་རོ་ཞེས་པའི་གནས་
ལུགས་འདི་གསལ་རྗེན་དུ་བསྟན། དེ་ལྟ་ནའང་། འཆི་བདག་གི་ཞགས་པས་ཟིན་པའི་སྐད་
ཅིག་མ་དེ་ལ། སྤྲུལ་སྒྱུར་གྱི་ནུས་པ་ལྡན་མཁན་སྐྱེ་བོ་རང་ག་པ་དག་མ་ཡིན་པར། དགའ་བྲོད་
ཀྱི་སྙིང་ཤ་མཐུག་པའི་སྐྱེ་བོ་བློ་བསྲལ་ཆེ་བ་དེ་ཚོ་ཡིན་ནོ།།
དེ་ཙམ་དུ་མ་ཟད། དོན་བྱ་འཁྱོངས་པའི་སྐྱེ་བོ་དག་འགལ་རྐྱེན་བར་ཆད་ལ་འཕྲད་དུས་
ཞུམ་རྒྱུ་མེད་པར་མ་ཟད། བགེགས་ཚོགས་གྱིས་སྡུག་བསྔལ་བར་བྱས་ཀྱང་། སྡུག་ཡོད་དོ་ཅོག་
རང་གི་དམིགས་རྩེ་དོན་སྨིན་ཡོང་བའི་མཐུན་རྐྱེན་འབའ་ཞིག་ཏུ་སེམས་པར་འགྱུར། ཇི་སྐད་
དུ། སྡུག་བསྔལ་གྱིས་ནི་སྐྱེ་བོ་སྙིང་བསྲན་ཅན་དག་རབ་ཏུ་འགུགས་ཏེ། ཅིའི་ཕྱིར་ཞེ་ན། སྡུག་
བསྔལ་ལ་གདོང་གཏོད་སྐབས་དེ་ལ། ད་གཟོད་ངེས་པ་དོན་གྱི་བདག་ཉིད་ངོ་མ་བོ་དེའི་ངོ་ཤེས་
ཐུབ་པའི་ཕྱིར་ཞེས་བཤད་པ་ལྟ་བུ་རེད།
དེའི་སྟབས་ཀྱིས། འགལ་རྐྱེན་བར་ཆད་ལ་འཕྲད་སྐབས། སྲོག་ཉེན་ལས་ཐར་བའི་
འབད་རྩོལ་དེ་ཉིད་སྡུག་བསྔལ་སྦྱོང་བའི་རྒྱུ་འབའ་ཞིག་ཏུ་སྒོམས་དང་། དེ་ལྟར་བྱས་པས།
ཤ་འོད་ཀྱི་འཇིགས་པ་དེ་གསལ་དྭངས་དྲོད་འཇམ་གྱི་ཁྲུས་རྫིང་དུ་གྱུར་འགྲོ་ལ། ཚེར་མས་
གཡོགས་པའི་ལམ་བུ་དེ་ཡང་ཁོད་ཡངས་པའི་བཞུད་ལམ་དུ་གྱུར་འགྲོ།
སྡུག་བསྔལ་མེད་ན་གླགས་དང་གོ་སྐབས་འབྱུང་མི་སྲིད་པས། འགལ་རྐྱེན་བར་ཆད་
ལ་འཕྲད་དུས། ཁྱོད་ཀྱིས་ཅིས་ཀྱང་སྡུག་བསྔལ་ནི་གནས་སྐབས་ཙམ་སྟེ། བཟོད་བསྲན་གྱི་
གོ་ཆ་རང་སེམས་ལ་བགོས་ཚེ། སྐྱིད་ཀྱི་ཉི་མ་མི་འགྱངས་པར་མིག་མདུན་ནས་འཆར་འོང་
ལ། དགའ་བྲོད་ཀྱི་སེམས་པས་སྡུག་བསྔལ་དང་དུ་བླངས་ན། འཚོ་གནས་ཀྱི་དགའ་བས་རང་
ལ་དགའ་བ་ཆེན་པོ་སྟེར་ཡོང་ཞེས་རང་སེམས་རང་གིས་གསོ་དགོས། དཀོན་མཆོག་གིས་དོན་
མེད་ལ་ཁྱོད་ཀྱི་བྱས་རབས་ཆུད་ཟོས་སུ་གཏོང་མི་སྲིད་དེ། ཁོང་གི་རྩེད་དགོད་བྱ་ས་ནི་མ་
གཞི་ནས་སྐྱེ་བོ་ནུས་མེད་གཏི་ཐུག་ཅན་དག་ཡིན་པའི་ཕྱིར་རོ། །
བགེགས་ཀྱི་གདོང་ལ་འཛུམ་དཀར་སོ་ཞོ་སྟོན།
ཨ་རིའི་གྲོང་ཁྱེར་ཞིག་ཏུ་མིང་ལ་ཧེ་དུ་ཟེར་བའི་བུ་མོ་ཞིག་ཡོད་ལ། མོར་པགས་ནད་
མཚར་པོ་ཞིག་བྱུང་ཡོད་རྐྱེན། ཕྱི་རོལ་ཏུ་འགྲོ་མི་རུང་བར་ཉིན་མཚན་གཉིས་ལ་ཚོད་ལྟ་ཁང་
ཞིག་ཏུ་སྡོད་དགོས་ཀྱི་ཡོད། མོ་འཇིག་རྟེན་དཀར་ངོགས་འདིར་སླེབས་པ་ནས་ནད་ཁང་དུ་སྡོད་
དགོས་བྱུང་ཞིང་། རང་གི་ཨ་མས་ཀྱང་ཐེངས་གཅིག་ལའང་པང་དུ་ལེན་མ་མྱོང་། འདི་ལྟར་མོ་
ཁེར་རྐྱང་ངང་ལ་ནར་སོན།
འདི་ནི་ཡ་ང་ཞིང་གདུག་རྩུབ་ཆེ་བ་ཞིག་ཅི་ལ་མིན། འདིའི་དོན་དུ་མོ་ཡིད་ཚིམ་པ་ཞིག་
ངུས་ཆོག་མོད། 99%ཆུ་ཡིས་གྲུབ་པའི་མིག་ཆུའི་ནང་དུ0.6%གི་ཚྭ་འདྲེས་སྟབས། མིག་ཆུ་བཞུར་
ཚེ་སྐྱི་པགས་རྣག་གིས་ཟ་ཉེན་ཡོད། དེ་བས་མོ་ལ་སྡུག་གི་མིག་ཆུ་བྱོ་བའི་རང་དབང་ཡང་མི་
འདུག མི་ཚོས་བུ་མོ་ཧེ་དུ་ཡི་ཡ་ང་བའི་གནས་ཚུལ་དེ་ཤེས་འཕྲལ། མོ་ལ་སྙིང་རྗེ་རྗེ་བྱེད་ཅིང༌།
སྡུག་འདི་འདྲ་མགོ་ཐོག་ཏུ་ལྷུང་དུས་ངུ་ཡག་ཅིག་ཀྱང་བྱ་མི་ཆོག་པས། ཅི་ཞིག་བྱ་ཞེས་མོའི་དོན་
ལ་སེམས་ཁྲལ་བྱས།
ཡིན་ནའང་། བུ་མོ་ཧེ་དུའི་ངོ་གདོང་སྐྱ་བོ་དུས་དང་རྣམ་པ་ཀུན་ཏུ་འཛུམ་གྱིས་བརྒྱན་
ཡོད་ལ།བཀྲག་མདངས་མེད་ཀྱང་སྡུག་བསྲན་ནུས་པའི་འཛུམ་མདངས་དང་།ལྷོད་བག་ཆེ་ཞིང་
མཉེས་གཤིན་གྱིས་བལྟམས་པའི་རྣམ་འགྱུར་གྱིས། མི་ཚོའི་ཅི་ཞིག་བྱ་ཞེས་པའི་སེམས་ཁྲལ་དེ་
མཁོ་མེད་དུ་བཏང་།
“ང་ལ་མུ་མཐུད་ནས་གསོན་པའི་སྣང་བ་རྒྱས་པར་རྒྱུ་རྐྱེན་མང་པོ་མཆིས་ཏེ། དཀོན་མཆོག་
གིས་ང་རང་ཉི་འོད་ཀྱི་འོག་ཏུ་བག་ཡངས་སུ་རྒྱུ་རུ་མ་བཅུག་ཀྱང་། ང་རང་དྲ་བར་ཞུགས་ནས་
རང་གི་ཀུན་རྟོག་སྒྱུ་མའི་གཤོག་ཟུང་ཅི་དགར་བརྐྱང་ཆོག དཀོན་མཆོག་གིས་ངའི་ཀུན་རྟོག་
བདག་ཏུ་མ་བཟུང་བས། ང་ལ་གཞན་དང་མི་མཚུངས་པའི་རྫི་གསང་རྣོ་ཞིང་དབལ་ཚ་བའི་
ཚོར་བ་ཞིག་ཡོད་པ་ཁྱེད་ཀྱིས་ལོས་ཀྱང་ཤེས། ངའི་བསམ་པར་འདི་ནི་དཀོན་མཆོག་གི་ཐུགས་
རྗེས་གཟིགས་པ་ཡིན་པས། ང་རང་འཇིག་རྟེན་དཀར་ངོགས་དང་རྒྱང་དུ་གྱེས་དགོས་མོད། རང་
གི་ཀུན་རྟོག་ལ་བརྟེན་ནས་འཇིག་རྟེན་འདི་ཉམས་སུ་མྱང་ཐུབ།”བུ་མོ་ཧེ་དུས་མུ་མཐུད་ནས།
“ངའི་ཁྱིམ་ནི་ཕྱི་རོལ་དང་འབྲེལ་ཐག་བཅད་པའི་ཁང་མིག་ཆུང་ཆུང་འདི་འདྲ་ཡིན་ཡང༌། འདི་
ཉིད་ང་རང་གི་དག་པའི་ཞིང་ཁམས་ཡིན”ཟེར།
ཕྱི་རོལ་འཇིག་རྟེན་དང་བར་ཆོད་པའི་ཁང་མིག་ཆུང་ཆུང་འདིའི་ནང་རོལ་ནས། བུ་མོ་ཧེ་
དུས་མི་ལོ་ཉི་ཤུ་ཕར་བསྐྱལ་ཚར། མོའི་གདོང་མདོག་སྔར་བཞིན་སྐྱ་ཐག་གེར་སྣང་ནའང་། འཛུམ་
མདངས་དེ་སྔར་བཞིན་མོའི་གདོང་ན་མེ་ཏོག་བཞིན་བཞད་ཡོད། དེ་འདྲའི་འཛུམ་མདངས་དེ་
ཇི་འདྲའི་ཞེ་ལ་འགྲོ་ཞིང་ཡི་གར་འོང་བ་ཞིག་རེད་ཨང༌།
བུ་མོ་ཧེ་དུས་འདི་ལྟར་སྡུག་བསྔལ་ལ་གདོང་གཏོད་ཐུབ་སོང་། མོའི་གདོང་གི་འཛུམ་
མདངས་ལས་མི་གཤིས་ཀྱི་དྲི་བཟང་ཕྱོགས་དང་ཕྱོགས་སུ་ལྡིང་ཡོང་། མོའི་གདོང་པ་འཛུམ་
གྱིས་ཁེངས་དོན། ངུ་མི་རུང་བའི་རྐྱེན་གྱིས་མ་ཡིན་པར་ཡ་ང་བའི་སྡུག་བསྔལ་འདི་འདྲའི་
འོག་ནས། བདེ་སྡུག་ཅི་འབྱུང་འཛུམ་གྱིས་བསུ་བ་ནི་འཚོ་གཞེས་ཀྱི་ཐབས་དམ་པ་ཡིན་པར་
རྟོགས་པའི་ཕྱིར་རོ། །འཛུམ་མདངས་དེ་ཉིད་སྤྱིར་བཏང་གི་ལུས་ངག་གི་རྣམ་འགྱུར་ལས་རིང་
དུ་བརྒལ་ཏེ་འཚོ་གཞེས་ཀྱི་མཚན་ཉིད་རིག་པའི་ཁྲི་ལ་ཁད་ཀྱིས་འཛེགས་དུས། འཇིག་རྟེན་
ན་བུ་མོ་ཧེ་དུ་ནང་བཞིན་འགལ་རྐྱེན་ལ་འཕྲད་དུས་དགའ་བྲོད་ཀྱི་སྙིང་ཁམས་ཆེན་པོས་སྡུག་
གི་མགོ་འཕང་དགུང་དུ་འགྱོག་ནུས་པའི་སྐྱེས་བུ་ཇི་ཙམ་ཡོད་པར་བསམ་བློ་མི་གཏོང་རང་
གཏོང་རེད།
བུ་མོ་ཧེ་དུས་དཀོན་མཆོག་གིས་རང་ལ་ཉེ་རིང་ཆགས་སྡང་བྱས་སོང་སྙམ་ནས་འཁང་
ར་ཡེ་ནས་བྱས་མ་མྱོང་། སྐྱེ་བོ་སུ་ཞིག་ཡིན་ཀྱང་། འཇིག་རྟེན་འདིར་སླེབས་ཚུན་ནས་རང་གི་
ལས་དབང་ལ་འགྱུར་བ་གཏོང་འདོད་ཀྱི་བློ་ཐམས་ཅད་ལ་ཡོད་ཀྱང་། སྔོན་འགྲོའི་ཆ་རྐྱེན་ནི་
གང་ཞིག་བསྒྱུར་དུ་ཡོད་པ་དང་གང་ཞིག་བསྒྱུར་དུ་མེད་པའི་གནད་ལ་ངེས་ཤེས་འདྲོང་དགོས་
པ་དེ་རེད། བུ་མོ་ཧེ་དུ་སྐྱེས་མ་ཐག་ནས་སྡུག་བསྔལ་ལ་མགོ་མི་སྒུར་བར་ཁྲི་མོན་ལྟ་བུའི་ནད་
ཁང་དེ་རང་ཉིད་གཅིག་པུར་དབང་བའི་དག་ཞིང་དུ་སྒོམ་ཐུབ་སོང་། རྒྱུ་མཚན་ནི་མོས་དོན་
དག་གང་ཞིག་རང་གི་མགོ་ཐོག་ཏུ་ལྷུང་བའི་སྐབས་དེར། བདེ་སྡུག་ཅི་འབྱུང་ཐམས་ཅད་
སེམས་ལ་རག་ལས་ཚུལ་ཏེ། འཚེ་མེད་སྐྱིད་དགའི་དུས་སུ་སྐྱོ་གདུང་ཡི་ཆད་ཀྱི་རྣམ་འགྱུར་
ངོམ་ཆོག་ལ། དེ་བཞིན་འཁོར་བའི་སྡུག་བསྔལ་སྣ་ཚོགས་ཀྱིས་རང་གཙེས་པར་གྱུར་པའི་
སྐབས་དེར།རྣམ་དག་སྐྱོ་ཞད་ཀྱིས་མ་བསླད་པའི་འཛུམ་མདངས་ངོམ་ནའང་ཆོག་པའི་གནས་
ལུགས་རྗེན་པར་མཐོང་ཡོད་པའི་རྐྱེན་གྱིས་སོ། །
རེད་དེ། འགལ་རྐྱེན་ནི་སྲིད་པ་འཁོར་བ་སློབ་པའི་རྟེན་ཡིན་གཤིས། དེ་ལས་གདམས་
ངག་འབོགས་མཁན་གྱི་སྐྱེ་བོ་ཐམས་ཅད་སྟོབས་ལྡན་འཁོས་འབྱོར་ཅན་དུ་གྱུར་ནས། འགལ་
རྐྱེན་བགེགས་རིགས་སྟོང་ཕྲག་དོན་རབ་འགྲུབ་པའི་རྐང་རྟེན་ནམ་ལམ་དུ་བྱེད་དོ། །དེ་ལྟ་བུའི་
ལས་ཀྱི་འཇུག་རིམ་ལ་སྤོབས་པའི་འཛུམ་མདངས་ཀྱི་བསླབ་པ་རིན་ཆེན་གང་དེ་མེད་ཐབས་
མེད་དེ། སྤོབས་པའི་འཛུམ་མདངས་ཀྱིས། བགེགས་དཔུང་གང་ཞིག་རང་གི་མིག་མདུན་དུ་
སླེབས་དུས། ཁྱོད་ལ་བློ་གདེང་དཔའ་སྙིང་གི་འཁོར་གསུམ་འབད་མེད་དུ་བསྐོར་བར་འགྱུར།
དེ་ཡང་སེམས་ཁམས་རིག་པའི་ཕྱོགས་ནས་བཤད་ན། དགྲ་འཐབ་ཀྱི་སྐབས་སུ་འཛུམ་དཀར་
སོ་ཞོ་བསྟན་པས་ཕ་རོལ་བོའི་དཔའ་རང་བཞིན་གྱིས་བཀོང་ནུས་ལ། འགལ་རྐྱེན་བྱུང་ཡང་
གདོང་གི་འཛུམ་མདངས་མ་ཉམས་ན་ལམ་དཀར་ནག་གཉིས་ཀྱི་ཁྱད་པར་རང་སྟོབས་ཀྱིས་
འབྱེད་ནུས་པར་འདོད།
དེ་ཡང་། འདིའི་སྐབས་ཀྱི་འཛུམ་དཀར་ཞེས་པ་རང་བཞིན་གྱི་སྐྱིད་དགའི་རྣམ་འགྱུར་
ཙམ་ལ་གོ་བ་མ་ཡིན་པར། དགའ་བྲོད་ཀྱི་སེམས་ཀྱི་འགྱུར་བ་ཕྱི་ལུས་ངག་གི་འདུ་བྱེད་ལ་
མངོན་ཚུལ་དེར་བརྗོད་པ་ཡིན།
དྲག་ཆར་འབབ་པའི་མཚན་མོ་ཞིག་ལ། གྲུ་ཞིག་རྒྱ་མཚོའི་རྦ་རླབས་ཁྲོད་ན་ཕར་ཡོ་ཚུར་ཡོ་
བྱེད། དེ་ནི་ཨ་རི་ནས་དབྱིན་ཇི་ལ་བསྐྱོད་པའི་གྲུ་ཞིག་རེད། གནམ་གཤིས་དེ་འདྲ་རྩུབ་པས་གྲུ་
ཆུང་འདི་རླབས་ཀྱི་འདྲེ་ལག་གཡབ་ཐེངས་གཅིག་གིས་བཞི་གས་ལྔ་གཤགས་སུ་གཏང་ཉེན་ཆེ།
དེའི་ཁར་ནམ་ཟླ་ཤིན་ཏུ་གྲང་བས་གྲུ་ནང་གི་འགྲུལ་པ་ཚོས་ལྷབ་ལྷབ་ཏུ་འདར་སིག་རྒྱག་གིན་
ཡོད།
མི་རྣམས་སྐྲག་ནས་ཟང་ཟིང་དུ་གྱུར་པའི་དུས་དེར། ཨ་མ་རྒན་མོ་ཞིག་ལྷོད་ཤིག་གེར་
བསྡད་འདུག མོས་མི་གཞན་པ་ཚོ་ལྟར་སྐྲག་འབོད་སྡུག་སྐད་ཅི་ཡང་མི་རྒྱག་ལ། ལེ་བདའ་
ཡང་མི་བྱེད་པར་བརྟན་ཚུགས་སུ་བསྡད་དེ། དད་པ་རྩེ་གཅིག་གིས་གསོལ་བ་འདེབས་བཞིན་
འདུག མོའི་གདོང་ལ་འཇིགས་སྣང་ཅུང་ཟད་ཀྱང་ཤར་མེད་པར་མ་ཟད། མ་བཅོས་ལྷོད་བག་
གི་ཉམས་ཤིག་ཤར་འདུག གསོལ་བ་བཏབ་ཚར་རྗེས། གདོང་ནས་མཉེས་གཤིན་གྱི་འཛུམ་
མདངས་ཤིག་ཀྱང་བསྟན་སོང་།
འགོར་འགོར་རྗེས། རླབས་ཀྱི་འཁྲུག་པ་འཇགས་སོང་བས་གྲུ་བདེ་ལ་བབས། འགྲུལ་བ་ཚོའི་
སེམས་པའང་ཁད་ཀྱིས་བདེ་ལ་བབས། སྐབས་དེ་ཤེད་ལ། གཞོན་ནུ་ཞིག་ཨ་མ་རྒན་མོའི་གན་དུ་
བཅར་ནས། “དགོངས་པ་མ་ཚོམ། ངས་ཁྱེད་ལ་དྲི་བ་ཞིག་འདྲི་སྙིང་འདོད་དེ། ད་གིན་ཁྱོད་ལ་
འཇིགས་སྐྲག་ཨེན་ཙམ་ཡང་མ་སྐྱེས་པ་ཅིའི་ཕྱིར་ཡིན། དེའི་ཁར་ད་དུང་མཉེས་གཤིན་གྱི་འཛུམ་
ཞིག་བསྟན་སོང་བ་ཅི་ཡིན་ལགས”ཞེས་དྲིས།
ཨ་མ་རྒན་མོ་དེས་ལྷོད་ལྷོད་ཀྱི་ངང་ལ། “ང་ནི་དཀོན་མཆོག་ལྟ་བུའི་སྐྱེས་བུ་དམ་པ་མིན་པས།
དྲན་ཚུལ་ཤིན་ཏུ་སླ་སྟེ། ང་ལ་བུ་མོ་གཉིས་ཡོད།ཆེ་བའི་མིང་ལ་ཨེ་ལེ་ཟེར།གཞེས་ནིང་ལོར་འདས་
སོང་།ཆུང་བའི་མིང་ལ་ལོ་ཞུ་ཟེར་ཞིང་ད་ལྟ་དབྱིན་ཇི་ན་ཡོད། ད་གིན་དྲག་ཆར་བུ་ཡུག་འཚུབ་དུས།
ངས་འདི་ལྟར་འདོད་ཀིན་ཡོད་དེ། གཅིག་བྱས་ན་དག་ཞིང་དུ་བུ་མོ་ཆེ་བའི་སར་འགྲོ་ཐུབ་ལ། དེ་
མིན་ན་བདེ་བླག་གིས་བུ་མོ་ཆུང་བའི་གན་དུ་འབྱོར་ཐུབ་རྒྱུ་རེད། གང་ལྟར་རང་གི་བུ་མོ་གཅིག་དང་
ལྷན་འཛོམ་བྱེད་ཐུབ་རྒྱུ་རེད་བསམས་པས། ང་ལ་འཇིགས་སྣང་མ་བྱུང་། གཞན་ཁྱོད་ཀྱིས་ང་ལ་འཛུམ་
དམུལ་བའི་རྒྱུ་མཚན་དྲིས་བྱུང་། ང་ཚོ་འགལ་རྐྱེན་དང་འཕྲད་དུས་འཛུམ་ཆོག་པའི་དབང་འདི་སུ་
ཞིག་གིས་འཕྲོག་སོང་བ་ཡིན་ནམ།གལ་ཏེ་རྐྱེན་ངན་འདི་བཟློག་ཏུ་མེད་ཚེ།ཡོད་རྒུ་འཛུམ་གྱིས་བསུ་
བ་ལས་ཐབས་ཅི།དེའི་ཕྱིར་ང་ཚོས་འདི་ལྟར་མི་བྱེད་པར་ཅི་ཞིག་བྱེད།” སྐད་ཆ་འདི་བཤད་དུས།ཨ་
མ་རྒན་མོའི་གདོང་ན་སྔར་བཞིན་འཛུམ་ཞིག་ལངས་འདུག
གཞོན་ནུ་དེས་ཨ་མ་རྒན་མོའི་གཏམ་ལན་ལ་ཞིབ་ཏུ་ཉན་རྗེས་ན་རེ། “ཤི་གསོན་གྱི་
འཇིགས་ཉེན་མགོར་ལྷུང་བའི་སྐྱེ་བོ་སུ་ཞིག་འཆི་བ་ལས་ཐར་ཚེ། ད་ལྟའི་སྲོག་ལ་སྔར་བས་
གཅེས་འཛིན་བྱ་ངེས་མོད། ཁྱེད་ཀྱིས་ང་ལ། ད་ལྟའི་མི་ཚེ་འདི་གཅེས་པར་འཛིན་པའི་ཞོར་ལ།
འགལ་རྐྱེན་བར་ཆད་ལ་ཇི་ལྟར་གདོང་གཏོད་ཚུལ་གྱི་གདམས་ངག་གནང་བྱུང”ཟེར།
རེད་དེ། གདོང་པ་འཛུམ་གྱིས་ཁེངས་པས་དཀའ་སྡུག་ཡོད་རྒུ་ཆུང་དུ་འགྲོ་ལ། ཇི་ལྟར་
དགའ་བྲོད་ཀྱི་སེམས་པ་སྙིང་ལ་ཉར་བས་དཀའ་སྡུག་གི་བདུད་དཔུང་དེ་ལྟར་ཁྱོད་ལ་ཇེ་ཞེད་
དུ་འགྲོའོ། །འཇིག་རྟེན་ན་འཚེར་སྣང་སྐྱེ་དགོས་པའི་དོན་དག་ཅི་ཡང་མེད་དེ། གལ་སྲིད་
དགའ་བྲོད་ཀྱི་སྙིང་ཤ་དྲོན་མོ་དེ་འཁྱགས་ལ་མ་བསྐུར་ན། ཁྱོད་ཀྱི་གོམ་ཁ་ནམ་ཡང་སྒྲོག་ཏུ་
ལྷུང་སྐབས་མེད་པས།ཞབས་ཀྱི་འདེགས་འཇོག་གློག་ལྟར་མྱུར་ཞིང་རླུང་ལྟར་སྐྱེན་ལ། ཁྱོད་ཀྱི་
སེམས་པ་ཆུ་ལྟར་དྭངས་ཤིང་འོད་ལྟར་གསལ་བས་མི་ཚད། ཁྱོད་ཀྱི་མདུན་ལམ་ཡང་དེ་བཞིན་
ཐང་ལྟར་ཡངས་ཤིང་མཚོ་ལྟར་ཟབ་པར་འགྱུར་རོ།།
འགལ་རྐྱེན་བར་ཆད་ལ་འཛུམ་དཀར་སོ་ཞོ་སྟོན་པ་ནི་འཇིག་རྟེན་གྱི་སྟེང་མར་གྱུར་
པའི་ཆོས་འབའ་ཞིག་ཡིན་ལ། དཀའ་སྡུག་བགེགས་རིགས་ཐམས་ཅད་བློ་བསྲལ་ཆེན་པོས་
བདག་གིར་བྱ་ནུས་ཀྱི་སྐྱེ་བོ་དེ་དེ་བཞིན་འཇིག་རྟེན་འདིའི་དགའ་གུས་ཡི་རང་བྱེད་ས་ཉག་
གཅིག་ཡིན་ནོ། །དེའི་སྟབས་ཀྱིས། འགལ་རྐྱེན་དགའ་སྡུག་ལ་འཕྲད་སྐབས། ཞུམ་མེད་ཀྱི་བློ་
གདེང་གྲོགས་སུ་སྟེན་དང་།དོན་འགྲུབ་པའི་ཉི་མ་ཁྱོད་ཀྱི་མགོ་ཐོག་ནས་ཤར་འོང་ངོ་།།
ཤི་སོས་བདུད་རྩི་རང་གི་སྙིང་ལ་ཐོབ།
ཡོ་རོབ་ལོ་རྒྱུས་སྟེང་གི་སྙན་གྲགས་ཅན་གྱི་དམག་དཔོན་ཨེ་ལེགས་ཟན་རྡར་རྒྱལ་པོ་ཆེན་
པོས་ཡོ་རོབ་དང་ཨ་ཧྥེ་རི་ཀ ཨེ་ཤ་ཡ་སོགས་གླིང་ཆེན་གསུམ་ལ་དཔུང་ཆེན་འདེགས་པའི་
ཞོར་ལ་གནའ་བོའི་གྷི་རི་སིའི་རིག་གནས་ཀྱང་རྒྱ་ཆེར་སྤེལ། གནའ་བོའི་ལོ་རྒྱུས་སྟེང་སྙན་
གྲགས་ཀྱི་བ་དན་ཕྱོགས་སུ་བསྐྱོད་པའི་དམག་དོན་པ་དང་ཆབ་སྲིད་པ་ཁོང་གིས་དགུང་ལོ་
བཅོ་བརྒྱད་སྟེང་ཕ་དང་མཉམ་དུ་དཔུང་ཆེན་བཏེགས་མྱོང་ཞིང་། དགུང་ལོ་ཉི་ཤུའི་སྟེང་ཁྲི་ལ་
མངའ་བསྒྱུར་པ་ནས་བཟུང༌།ཁོང་གི་བློ་གྲོས་ཇུས་ཆེན་གྱིས་འཇིག་རྟེན་ཐ་གྲུ་ཡངས་པོ་གདུགས་
དཀར་གཅིག་གི་འོག་ཏུ་བསྡུས་པར་མ་ཟད། གྷི་རི་སི་དང་ཤར་ཕྱོགས་ཡུལ་གྲུ་ཡོངས་ལ་རིག་
གནས་མཐུན་འཇུག་གི་བགྱི་བ་དོན་ལྡན་དུ་མཛད།
རྒྱལ་པོ་འདིས་དཔུང་ཚོགས་ཆེན་མོ་ཏ་ཟིག་ལ་མ་དྲངས་སྔོན། རང་གི་རྒྱུ་ནོར་ཐམས་ཅད་
བློན་ཆེན་ཚོར་སྦྱིན་པར་བཏང་།
མིང་ལ་ཕེ་ཨར་ཏ་ཅ་ཟི་ཟེར་བའི་བློན་ཆེན་ཞིག་གིས་རྒྱལ་པོའི་དགོངས་གཞི་མ་རྟོགས་
པར། “རྒྱལ་པོ་རིན་པོ་ཆེ། ཏ་ཟིག་ང་ཚོ་དང་ས་ཐག་རྒྱང་གྲགས་མང་པོས་ཆོད་པས། དམག་
རྒྱགས་དང་གོ་མཚོན་གྱི་གྲ་སྒྲིག་ལ་དངུལ་འབོར་ཆེན་མཁོ།རྒྱུ་ནོར་ཡོད་དོ་ཅོག་འདི་ལྟར་གནང་
སྦྱིན་བྱས་ཚར་བས།དཔུང་ཚོགས་ཆེན་མོ་ཇི་ལྟར་འདེགས”ཞེས་ཞུས།
རྒྱལ་པོ་ཆེན་པོས། “ང་ལ་རྒྱུ་ནོམ་པ་འདི་དག་ལས་ཀྱང་རྩ་ཆེ་བའི་ནོར་བུ་ཞིག་ཡོད་དེ།
དེའི་མིང་ལ་རེ་བ་ཟེར”ཞེས་གསུངས།
རྒྱལ་པོའི་གསུང་ལ་ཉན་རྗེས། བློན་པོ་ཕེ་ཨར་ཏ་ཅ་ཟི་ཡིས་རྒྱལ་པོས་ཁོ་ལ་བགོ་སྐལ་དུ་
བྱིན་པའི་བདོག་དངོས་མ་བླངས་པས། བློན་པོ་གཞན་རྣམས་ཀྱིས་ཀྱང་རེ་རེ་བཞིན་ཕྱིར་རྒྱལ་
པོར་ཕུལ། ཕྱིས་སུ་ཨེ་ལེགས་ཟན་རྡར་རྒྱལ་པོ་ཆེན་པོས་དཔུང་ཆེན་བཏེགས་ནས་ཏ་ཟིག་རྒྱལ་
ཁབ་དབང་དུ་བསྡུས།
གཏམ་རྒྱུད་འདི་ལས་ང་ཚོས་གནས་ལུགས་མང་པོ་ཞིག་རིམ་ཅན་དུ་རྟོགས་ཐུབ་སྟེ། ཨེ་
ལེགས་ཟན་རྡར་རྒྱལ་པོ་ཆེན་པོའི་མཆོག་གི་དམག་ཐབས་ལས་གཞན། ད་དུང་གནས་ལུགས་
ཟབ་མོ་གཞན་ཞིག་ཀྱང་མཐོང་ཐུབ་པ་ནི། རྒྱུ་ནོམ་པ་ལས་ཀྱང་ལྷག་པའི་རིན་པོ་ཆེ་ཞིག་ཡོད་
པ་ནི་སེམས་ནང་གི་རེ་བ་ཞེས་པ་འདི་རེད། གསུང་འདི་རྒྱལ་པོ་མཆོག་གི་མ་བཅོས་མ་བསླད་
དགོངས་པའི་གཏད་སོ་ངོ་མ་ཡིན་པར་ཁོ་བོ་ཡིད་ཆེས་ཏེ། མི་ཚེའི་སྐྱ་ལམ་རིང་མོའི་ཁྲོད། མི་
རྣམས་གསོན་པའི་རྟེན་ལ། འདུན་པས་གོང་ནས་འཐེན་ཞིང་དམིགས་པས་འོག་ནས་བཏེགས་
པའི་རེ་བ་ཞེས་པའི་སེམས་བྱུང་འདི་ལས་ཅི་ཞིག་ཡོད།
དེའི་ཕྱིར། སྐྱེ་བོ་སོ་སོས་འཚོ་བའི་རེ་བ་གང་དེ་རིས་སུ་མ་བོར་བར་བདག་ཏུ་བཟུང་ཐུབ་
ན། སྔོན་ཆད་གླིང་ལ་གྲགས་མྱོང་མེད་པའི་ངོ་མཚར་གྱི་བྱས་རྗེས་འཇོག་པའི་སྲིད་པ་ཤིན་
ཏུ་ཆེ། རེ་བ་ཡོད་ན། སྐྱེ་བོ་གང་དེ་བློ་སྤོབས་ཀྱིས་འགྲེང་ནུས་ལ། འགལ་རྐྱེན་བར་ཆད་ཅི་
བྱུང་ཡང་རྗེས་བཟོད་ཀྱི་སྟོབས་ལ་བརྟེན་ནས་དེ་དང་དུ་ལེན་པའི་སྙིང་སྟོབས་ལ་གོམས་པར་
འགྱུར།
དེ་ཡང་འདི་ལྟའི་གསུང་ཚིག་ཅིག་དྲན་འོང་བ་ཇི་སྐད། "སྐྱོ་ཞུམ་གྱི་བློ་ཁོ་ན་མངའ་བའི་
སྐྱེ་བོ་དག་ལ་མཚོན་ན་སྡུག་བསྔལ་ནི་བཀག་རྡོ་འབའ་ཞིག་ཡིན་མོད། དགའ་བྲོད་ཀྱི་སྙིང་ཤ་
ཅན་དག་ལ་མཚོན་ན་དཀའ་སྡུག་ནི་སྲོག་རྩོལ་གྱི་འབྱུང་གནས་འབའ་ཞིག་གོ"ཞེས་སོ། །འུ་ཐུག་
ཕམ་ལྟུང་གི་སྐྱེ་བོ་ཚོ་བགེགས་ལ་འཕྲད་ཚེ་བློ་གདེང་ཀུན་ནས་ཞུམ་སྟེ།དོན་འགྲུབ་པའི་རེ་བ་
དང་འདུན་པ་ཐམས་ཅད་ཡོངས་སུ་བཏང་འགྲོ་ལ། དགའ་བྲོད་ཀྱི་སེམས་པ་མངའ་བའི་སྐྱེ་བོ་
དག་དེ་ལས་ལྡོག་སྟེ། བགེགས་ཚོགས་བར་ཆད་ལ་འཕྲད་དུས་ཁོ་ཚོའི་ཞབས་ཟུང་འདུན་པས་
ཡོངས་སུ་བསྐྱོར་ཡོད་པས། བཀག་རྡོ་མཐའ་དག་རྐང་སྟེགས་སུ་བསྒྱུར་ཏེ་དཀའ་སྡུག་ཡོད་རྒུ་
ཕྲག་ཏུ་ལེན་པར་འགྱུར།
ནུབ་གླིང་གིས་མེ་བྱར་བཏགས་པའི་བྱ་རྒྱལ་ཁྱུང་ཆེན་གྱིས། རང་ལུས་ཞུགས་ལ་ཕུལ་
རྗེས་ད་གཟོད་ཤི་ལོག་བྱ་ཐུབ་པར་མ་ཟད། སྲེག་ཟས་ལུས་ཀུན་གཞོམ་པའི་སྡུག་བསྔལ་ཚན་
པོ་ཆེ་ཐེངས་གཅིག་མྱངས་རྗེས། ད་གཟོད་མི་ཤིགས་རྡོ་རྗེ་བྲག་ལ་བྱས་པའི་ལྕགས་ཀྱི་སྲོག་རྩ་
འགྲུབ་པར་བཤད། གནས་ལུགས་འདི་བཞིན་སྐྱེ་བོ་སུ་ཞིག་ཡིན་ཀྱང་སྡུག་སྦྱོང་སྣ་ཚོགས་
མྱངས་རྗེས། གཟོད་འཇིག་རྟེན་གྱི་དོན་ལ་བློ་སྨིན་པར་འགྱུར་ལ། སྡུག་བསྲན་ཅན་དུའང་
འགྱུར་ཐུབ། འདི་གཉིས་སྦྱོར་དངོས་མཇུག་གསུམ་ཕྱོགས་གང་ནས་བལྟས་ཀྱང་ཤིན་ཏུ་
འདྲའོ། །རི་བྱ་རང་ག་པ་ཞིག་མེ་ལ་མཆོངས་པས་རང་ལུས་ཐལ་བར་གཏོང་ཞིང་། ཁྱུང་ཆེན་
མེ་ལ་མཆོངས་པས་གསོན་པའི་རེ་བ་སླར་ཡང་རྙེད་པ་ལྟར་མགོ་ནག་མི་ལ་མཚོན་ནའང་དེ་
བཞིན་ཏེ། སྐྱེ་བོ་ལ་ལ་འགལ་རྐྱེན་བར་ཆད་ཀྱི་དབང་དུ་ཚུད་པ་ན་ལངས་མེད་བུག་འགྱེལ་
དུ་འགྲོ་ལ། སྐྱེ་བོ་ལ་ལ་དེ་ལས་ལྡོག་སྟེ་སྡུག་སྦྱོང་ལ་བརྟེན་ཤེས་རབ་ཀྱི་སྟོབས་དང་ནུས་པའི་
བདག་ཉིད་དུ་གྱུར་ནས་ཚེ་ཡི་ལམ་ཁ་མ་ནོར་བར་འདེམ་མོ། །
དགའ་བྲོད་ཀྱི་སེམས་པ་མངའ་བའི་སྐྱེ་བོ་དག་ལ་མཚོན་ན། བགེགས་དང་བར་དུ་
གཅོད་པའི་རྒྱུ་ཡོད་དོ་ཅོག་དཀོན་མཆོག་གིས་བསྩལ་བའི་གསོལ་རས་དང་གཉིས་སུ་མེད་
པར་བལྟ་བ་དེ་བཞིན། ཁྱོད་ཀྱིས་ཀྱང་དཀའ་སྡུག་འགལ་རྐྱེན་མཐའ་དག་དཀོན་མཆོག་གི་
གསོལ་རས་སུ་སྒོམས་དང་། དེ་ལ་བརྟེན་ནས་འགལ་རྐྱེན་སྣ་ཚོགས་གནམ་སའི་ཧྲག་བར་ཕྱེ་
བ་བཞིན་རང་སར་ཞི་བར་འགྱུར་ལ། དགའ་བྲོད་ཀྱི་སེམས་པ་འདི་ཉིད་ལུས་གྲིབ་ལྟར་ཁྱོད་
ལ་འགྲོགས་ནས་འཇིག་རྟེན་གྱི་ཕུན་ཚོགས་ལེགས་དགུ་མ་ལུས་རང་ལ་འཐོབ་པར་སྡོངས་
གྲོགས་མཛད་དོ། །
གླིང་ཆེན་ཨ་ཧྥེ་རི་ཁའི་མེ་རི་ཞིག་གློ་བུར་དུ་འཕྱུར་བས། ས་རྣམ་པ་དྲུག་ཏུ་གཡོས་ཤིང་
མེ་མྱགས་ཀྱི་རྦ་ཀློང་རི་གཟར་ལས་བརྡོལ། ཤ་འོད་བཞིན་རྒྱུག་པའི་མེ་མྱགས་ཀྱིས་རྩྭ་དང་རྩི་
ཤིང་། རི་དྭགས་དང་གཅན་གཟན། མདོར་ན་གནས་དེ་གར་འཚོ་བའི་སྲོག་ཆགས་ཡོད་རྒུ་ཐལ་
བའི་རྡུལ་དུ་བརླགས་ཤིང་། མཇུག་མཐར་རི་འདབས་ཀྱི་གྲོང་ཚོར་གནས་འཆའ་བའི་སྐྱེ་བོ་མང་
མང་ཞིག་གབ་ས་དང་འབྲོ་ལོང་མེད་པར་བཏང་ནས་སྐད་ཅིག་ཉིད་ལ་མེ་མ་མུར་གྱི་འོབས་སུ་
དྲངས།
མྱུར་སྐྱོབ་དཔུང་ཚོགས་སླེབས་ནས་རྨས་མ་འཚོལ་དུས།ཕྱེད་ཙམ་རྡིབ་པའི་ཁང་པ་ཞིག་གི་
རྩིག་པའི་འོག་ན་ལོ་བཅུ་དྲུག་ལ་སོན་མ་ཐག་པའི་བུ་མོ་ཆུང་ཆུང་ཞིག་གིས་མགོ་བོ་ཕྱིར་ཕྱུང་སྟེ་
འཕག་ར་བྱེད་བཞིན་པ་མཐོང་།
མི་ཉི་ཤུ་ལས་མེད་པའི་གྲོང་ཚོ་དེ་ལས། མོ་གཅིག་པུ་མ་གཏོགས་མི་གཅིག་ཀྱང་འཆི་བདག་
གི་མཆེ་བར་ཐར་མ་ཐུབ། ཕྱིས་སུ་མོ་དྲག་སྐྱེད་བྱུང་ནས་སྨན་ཁང་ལས་ཐོན་དུས། གསར་
འགོད་པ་ཚོ་འཚང་ག་ཤིག་ཤིག་གིས་རུབ་ཡོང་སྟེ་མོ་ལ་བཅར་འདྲི་བྱས།
“གོ་ཐོས་ལ། ཁྱོད་ལ་རྨས་ལྗིད་མོ་ཕོག་ཀྱང་སྡུག་སྐད་ཨེན་ཙམ་ཡང་མ་ཤོར་ཟེར། དེ་དུས་
ཁྱོད་ལ་སྡུག་སྐད་འདོན་པའི་ཤེད་ཤུགས་ཙམ་ཡང་མེད་པ་ཡིན་ནམ། ཡང་ན་གཞན་ཅི་ཞིག་
གི་རྐྱེན་གྱིས་ཡིན”ཞེས་དྲིས་པར། བུ་མོ་ཆུང་ཆུང་དེ་དགོད་ཙམ་བྱས་ནས་ན་རེ། “ངའི་སེམས་
ལ་སྐད་ཆེན་པོས་སྡུག་སྐད་འདོན་པ་ལས་ལུས་ཀྱི་ཟུངས་ཤུགས་འཆོར་དུ་མ་བཅུག་པར་སྐྱོབ་
མཁན་ཞིག་ཨེ་ཡོང་ལ་རེ་སྒུག་བྱེད་པ་མཆོག་རེད་སྙམ”ཞེས་ལན་བཏབ།སྐབས་དེར། བུ་མོ་ཆུང་
ཆུང་དེའི་སྐད་ཆ་ཚིག་གཅིག་པོས་གསར་འགོད་པ་ཚོ་དར་ཅིག་ལ་སྨྲ་བ་མེད་པར་བཏང་།
“ཡིན་ཡང་ཁྱོད་ཀྱི་ཕ་མ་གཉིས་ཀ…”
“ཉིན་དེར་མེ་མྱགས་གློ་བུར་དུ་ཐོན་དུས། ངེད་ཕ་མ་བུ་གསུམ་པོར་འབྲོ་ལོང་ཡེ་ནས་མ་
བྱུང་། སྐབས་དེར་ཕ་མ་གཉིས་ཀྱིས་ང་རང་ལག་པས་ཡར་བཀྱགས་ནས་བསྡད། ཕྱིས་སུ.
བཤད་མཚམས་འདིར་སླེབས་པ་ན་བུ་མོའི་མགྲིན་པ་བརྣངས་སོང་། སྐད་ཆ་བཤད་མ་ཚར་
ནའང་དེར་འདུས་ཀུན་གྱིས་ཕུགས་དོན་གསལ་བོར་ཧ་གོ་སོང་།
ཡུད་ཙམ་ནས་བུ་མོས་མཆི་མ་ཕྱིས་རྗེས། མུ་མཐུད་དུ། “ངའི་ཕ་མ་གཉིས་ཀྱིས་ཁ་ཆེམས་
འདི་ལྟར་བཞག ‘“ཅིས་ཀྱང་གསོན་དགོས། ཡིད་ལ་ཟུངས’ཞེས་གསུངས་སོང་། མེ་མ་མུར་གྱིས་
ང་རང་གསོན་སྲེག་བྱེད་པའི་སྐད་ཅིག་མ་དེ་ལ། ཕ་མ་གཉིས་ཀྱི་སྐད་ཆ་འདི་ངའི་རྣ་བར་ཟུག་
བྱུང་། ཁོང་གཉིས་ཀྱི་སྐད་ཆ་འདི་ཁོ་ནའི་དོན་དུ། ངས་རང་གི་ལུས་ཟུངས་ཀྱི་སྟོབས་ཤུགས་ཟད་
དུ་མ་བཅུག་པར།སྐྱོབ་མཁན་ཞིག་ཨེ་ཡོང་ལ་སྒུག་བསྡད་པ་ཡིན”ཟེར།
“ད་ལྟ་ང་རང་གསོན་ཐུབ་པར་མ་ཟད། སླར་ཡང་བདག་ཉིད་གསར་པ་ཞིག་རྙེད་ཡོད་
བསམ་སྟེ། ངའི་ལུས་སུ་ཕ་མ་གཉིས་ཀྱི་རྣམ་ཤེས་ཀྱང་ཞུགས་ཡོད་པའི་ཕྱིར་རོ”ཟེར། བུ་མོ་ཆུང་
ཆུང་དེའི་སྐད་ཆས་དེར་འདུས་སྐྱེ་བོ་ཀུན་གྱི་ཡིད་སེམས་རབ་ཏུ་འཁྱོམ་པར་བྱས།
ཕ་མ་གཉིས་ཀྱི་ཁ་ཆེམས་དེས། བུ་མོ་དེ་ལ་ཅིས་ཀྱང་གསོན་དགོས་པའི་བློ་སྤོབས་དང་
གནས་ལུགས་བསྩལ་བ་རེད། ཚན་རིག་པའི་བཞེད་དགོངས་ལྟར་ན། སྐྱེ་བོ་སོ་སོའི་རྒྱུད་ན་
བསམ་གྱིས་མི་ཁྱབ་པའི་སྟོབས་དང་ནུས་པ་ས་བོན་གྱི་ཚུལ་དུ་གནས་པ་དག་ལས། ང་ཚོས་
ནམ་རྒྱུན་བརྒྱ་ཆའི་བཅུ་མ་གཏོགས་མངོན་གྱུར་དུ་གཏང་ཐུབ་ཀྱིན་མེད་ལ། ལྷག་མ་རྣམས་རྒྱུ་
དང་རྐྱེན་གང་རུང་ལ་བརྟེན་ནས་འཇིག་པ་ལ་མངོན་པར་ཕྱོགས་བཞིན་ནོ། །ལས་གང་ཞིག་
སྒྲུབ་པའི་སྐབས་དེར། དགའ་བྲོད་ཀྱི་སེམས་པས་དེ་ལྟ་བུའི་རང་རྒྱུད་ཀྱིས་བསྡུས་པའི་ས་བོན་
གྱི་སྟོབས་དེ་མྱུ་གུའི་ངོ་བོར་སྤེལ་ནས་དོན་བྱེད་ནུས་པའི་ཆོས་སུ་སྒྱུར་བཞིན་པར་བཤད། བུ་
མོ་ཆུང་ཆུང་དེའི་རྒྱུད་ན་ས་བོན་གྱི་ཚུལ་དུ་གནས་པའི་བག་ཆགས་ཀྱི་སྟོབས་དེའང་ཕ་མ་
གཉིས་ཀྱི་ཁ་ཆེམས་ཀྱི་རྒྱུ་དང་རྐྱེན་ལ་འཕྲད་པས་ཡོངས་སུ་སད་ཅིང་། སྔར་ལུས་ངག་ཏུ་སྣང་
མྱོང་མེད་པའི་སྟོབས་ཀྱི་ངོ་བོར་འཕེལ་བ་ཡིན་ནོ། །སྐབས་འདིར། བདག་གིས་གཏམ་རྒྱུད་
གཞན་ཞིག་ཡིད་ལ་དྲན་བྱུང་།
ལོ་བཅུ་ཙམ་ལ་སླེབས་པའི་གཅེན་གཅུན་གཉིས་ཡོད་པར། ཐེངས་ཤིག་ཁོ་རང་གཉིས་ཡུལ་
དང་ཁད་ཉེ་བའི་ནགས་ཁྲོད་དུ་ཕྱིན་ནས་རྩེད་མོ་རྩེ་དུས། གཅུང་བོའི་རྐང་པ་ཡ་གཅིག་ཤིང་
སྡོང་ཞིག་གིས་མནན། སྐབས་དེར། གཅེན་པོས་རང་གི་ནུས་ཤུགས་གང་ཡོད་བཏོན་ནས་གཅུང་
བོ་ཤིང་སྡོང་དེའི་འོག་ནས་བསྐྱབས།
ཕྱི་ཉིན་གཅེན་གཅུང་གཉིས་ཀ་སྔར་མལ་དུ་ཕྱིན་ནས་ཤེད་ཤུགས་ཡོད་རྒུས་ཤིང་སྡོང་དེ་
ཡང་བསྐྱར་ཡར་འགྱོག་དུས། སྒུལ་ཙམ་ཡང་བྱེད་མ་ནུས།
འདི་གཉིས་གནས་ཚུལ་མི་གཅིག་སྟེ། གཅུང་བོ་ཤིང་སྡོང་གི་འོག་ཏུ་མནན་སྐབས་དེར།
གཅེན་པོའི་སེམས་ན་གཅུང་བོ་སྐྱོབ་པའི་དོན་དེ་འབའ་ཞིག་ལས་གཞན་ཅི་ཡང་མེད་པས།
རིག་པ་རྩེ་གཅིག་ཏུ་བསྒྲིམས་པ་ལ་བརྟེན་ནས་ཁོའི་རྒྱུད་ན་ས་བོན་གྱི་ཚུལ་དུ་གནས་པའི་
བག་ཆགས་དེ་སྟོབས་ཀྱི་ངོ་བོར་འཕེལ་སོང་བའི་རྐྱེན་གྱིས་རེད། ཕྱི་ཉིན་རིག་པ་མ་སྒྲིམ་པས་
ད་དུང་ས་བོན་གྱི་གནས་སྐབས་སུ་བསྡད་ཡོད་པའི་ཕྱིར་རོ། །
དེའི་སྟབས་ཀྱིས། འགལ་རྐྱེན་ཅི་དང་གང་ལ་འཕྲད་ཀྱང་། དགའ་བྲོད་ཀྱི་སྙིང་ཤ་མ་ལྷོད་
པར་དེ་ལ་ཕར་འཐབ་ནུས་ན། དཀའ་སྡུག་མཐའ་དག་ས་ལ་འགྱེལ་བའི་སྡོང་རྒན་དེ་ཇི་བཞིན་
ལག་ཟུང་གིས་ཡར་འགྱོག་ནུས་པས། འཇིག་རྟེན་གྱི་སྡུག་བསྔལ་ཡོད་དོ་ཅོག་ལས་རྣམ་པར་
རྒྱལ་ངེས་སོ། །

ལེའུ་བཅུ་གཉིས་པ།
མི་ཕམ་དམ་པའི་འདུན་པ་སྐྱོང་ལུགས་སློབས།

ཀུན་གྱིས་མཁྱེན་གསལ་ལྟར། ས་སྒང་རིལ་མོའི་སྟེང་གི་ལས་
རིགས་སོ་སོ་ན་ཡོད་པའི་དོན་རབ་གྲུབ་མཁན་ཚོས། སྡུག་ས་ནས་
བླངས་ཏེ་ཐོད་ལ་འཁྱེར་བའི་སྐྱོན་སྤངས་ཏེ་ཀུན་རྫོགས་ལ་བརྩོན་པར་
གོམས་པ་ཡིན་ནོ། །དེ་ཡང་དགའ་བྲོད་ཀྱི་སེམས་ལ་བརྟེན་ནས་ཀུན་
རྫོགས་ལ་བརྩོན་པ་ནི། རང་གི་འཁོས་སྟོབས་དང་འཁྱོང་ཐེབས་ངོས་ཟིན་
པའི་ཉེར་བསྡོགས་ལ་བརྟེན་ནས་བརྩོན་པ་བསྐྱེད་པར་མ་ཟད། དེ་ཉིད་བྱ་
བའི་གོམས་ལུགས་སུའང་ཆགས་པ་ཡིན་པས། དེ་ལྟ་བུའི་ལམ་ནས་ཀུན་
རྫོགས་ལ་བརྩོན་ཐུབ་ན། འཛད་མེད་ཀྱི་སྟོབས་དང་ནུས་པ་ཁྱོད་ལ་རང་
བཞིན་གྱིས་འཐོབ་པར་འགྱུར་རོ། །
ཉོན་མོངས་ཅི་འབྱུང་རང་གིས་བསྐྱེད་པ་ཡིན།
རྒན་རབས་པ་ཚོར་ཁ་དཔེ་ཞིག་ཡོད་པ་ཇི་སྐད། འཁོར་བའི་ཉོན་མོངས་ཇི་སྙེད་པ། །མནོག་
ཆུང་སེམས་ཀྱིས་བྱས་པ་ཡིན། །ཞེས་པ་ལྟར། རང་ལ་བྱུང་བའི་ཉོན་མོངས་མཐའ་དག་སེམས་
ཀྱིས་བྱས་སོ། །ཡིད་མི་ཆེས་ན་ཉི་མ་རེ་ལ་སེམས་པ་སྡུག་ལ་གཏོད་པའི་ཉོན་མོངས་ཅི་འབྱུང་
རེག་ཟིན་དུ་བཏབ་ནས་དཔྱད་པ་ཞིག་ཐོངས་དང་།དེ་དག་ལས་མང་ཆེ་བ་ཞིག་རང་གི་སེམས་
ལ་རག་ལས་པའི་གནད་དེ་རྟོགས་ཡོང་།
འདི་ལྟར་བཤད་པས་ཁྱོད་རང་ཤེས་མེད་ལྐུགས་པ་དང་མནོག་ཆུང་འཁོས་ཞན་དུ་སྒྲུབ་
འདོད་པ་ཁྱོན་ནས་མིན། དོན་དམ་པར། སྐབས་འགའ་རེར་རང་གིས་རང་ཉིད་སྡུག་ལ་མི་
གཏོད་རྒྱུའི་ཐབས་གཅིག་ཀྱང་མེད་པ་ལྟ་བུ་འབྱུང་ངེས་ནའང་། ཞིབ་ཏུ་བསམས་ན། དེ་ཉིད་
རྨོངས་པ་ཤེས་བྲལ་གྱི་བྱ་བྱེད་ལས་མ་འདས་ལ། ཁྱད་པར་དུ་རིག་པ་སྐྲ་རྩེ་ན་རྒྱུ་བའི་ཁྱོད་ལ་
མཚོན་ན། དེ་ལྟ་བུའི་ཉོན་མོངས་ཀྱི་དབང་དུ་ཚུད་འོས་གཅིག་ཀྱང་མེད།
དོན་དག་ཆུང་ཕྲ་ཞིག་གི་སླད་དུ་མགོ་བོ་ཌ་རུ་ལྟར་དཀྲུགས་ཤིང་ཁོང་ཁྲོ་མེ་ལྕེ་བཞིན་
འབར་ནས་ཡོང་སྐབས་དེ་ལ། ཁྱོད་ཀྱི་སེམས་རྒྱུད་མི་དགེ་སྐྱོ་སྡུག་གི་དུག་ཆུས་ཀུན་ནས་ར་
རོ་བར་བྱས་ཚར་བ་ཡིན་ནོ། །དེ་ལྟ་ནའང་། ཉོན་མོངས་ཀྱི་རྦ་རླབས་དེ་ཞི་བར་གྱུར་རྗེས། ཁྱོད་
ལ་འགྱོད་པ་རྟས་མི་ཟིན་པ་ཞིག་སྐྱེས་ནས། ཨ་ཁ་ཁ། དོན་དག་ཆུང་ཆུང་འདི་འདྲ་ལ་ཁོང་ཁྲོ་
འདི་ལྟར་ལངས་དགོས་ཅི་ཞིག་ཡོད། དྲན་པ་ནང་དུ་བཀུག་ནས་བཟོད་པ་དང་དཀྱེལ་ཡངས་
བསྒོམས། དགའ་བ་དང་བྲོད་པའི་མིག་གིས་བལྟས་ཏེ་གྲོས་བསྡུར་བ་ཡིན་ན། ཕུགས་འབྲས་
ཡག་པོ་ཇི་འདྲ་ཡོད་རྒྱུ་རེད་སྙམ་ན་ལ་ཐང་མེད།
གལ་སྲིད་ཉོན་མོངས་པའི་སེམས་པ་དེ་དགའ་བྲོད་ཀྱི་སེམས་སུ་བསྒྱུར་ནས་འཚོ་ཐུབ་
ན། མི་གཞན་དང་དོན་དག་སྣ་ཚོགས་ལ་ཁོང་ཡངས་དཀྱེལ་ཆེ་སྒོམ་ཐུབ་ཅིང་། དྲོད་སེམས་
ཁོལ་མ་དང་བློའི་དཔྱོད་སྟངས་ཡང་དག་དེའང་རྙེད་ཐུབ་པས། དེ་ལ་མི་བརྩོན་གནས་ལུགས་
ཅི་ཞིག་ཡོད།
དཔེར་ན་མི་ཞིག་གིས་ལྷམ་གོན་ནས་ལམ་དུ་འགྲོ་སྐབས། ལྷམ་མཐིལ་ལ་འདམ་བག་
འབྱར་དང་མ་འབྱར་གཉིས་གཏན་ནས་མི་འདྲ་སྙམ་སྟེ། གཙང་བཙོག་དང་ཡག་མིན་མི་
བཤད་པར་གོམ་ཁ་བདེ་མིན་གྱི་ཕྱོགས་ཁོ་ནའི་སྟེང་ནས་བཤད་ནའང་། འདམ་བག་འབྱར་
བའི་ལྷམ་དེས་གོམ་ཁ་ལ་དགྲ་བྱེད་དོ། །སྐྱོ་སྡུག་གི་སེམས་ཁམས་ལྷམ་མཐིལ་ལ་འབྱར་བའི་
འདམ་བག་དང་གཉིས་སུ་མ་མཆིས་ཏེ། ཁྱོད་རང་ཉོན་མོངས་པར་གཏོང་ཞིང་། གཞན་གྱི་བློ་
ལ་མི་འབབ་པ་ཞིག་ཏུ་བཏང་འགྲོ་བ་དང་ལྷན་དུ། ཁྱོད་ཀྱི་ལུས་སེམས་ཀུན་ནས་ཐང་ཆད་
དུའང་འཇུག སྐབས་དེ་ལ། ང་ཚོས་དེ་ལྟ་བུའི་རྐང་མཐིལ་གྱི་འདམ་བག་གཙང་མར་ཕྱིས་ཏེ།
ལམ་དུ་བགྲོད་པའི་གོམ་ཁ་སྒབ་ཟོར་ཡང་བར་བྱེད་དགོས།
དོན་རབ་གྲུབ་མཁན་ཚོ་དཀའ་ལས་དང་ཉེན་ཁ་ལ་འཇུག་པར་སྤྲོ་ནའང་། རང་གིས་
རང་ཉིད་སྡུག་ལ་སྦྱོར་བར་ཞེན་ཁ་ལོག ཁོ་ཚོ་མོས་ས་ནི། དཀའ་ལས་ཀྱིས་རང་ཉིད་ཚུར་
བཙལ་ཡོང་ན་མ་གཏོགས། རང་ཉིད་ཀྱིས་དཀའ་ལས་ཕར་མི་འཚོལ་བ་དེའོ། །དོན་དམ་པར་
ཡང་དེ་བཞིན་ཏེ། ང་ཚོ་དཀའ་ལས་ལ་མི་དགའ་ནའང་། ཟམ་མི་ཆད་པར་རང་གིས་རང་ལ་
དཀའ་ལས་འཚོལ་བཞིན་ཡོད། དཀའ་ལས་ལ་ཐབས་ཀྱིས་གཟུར་ཐུབ་མཁན་དོན་རབ་གྲུབ་
མཁན་ཚོ་མ་གཏོགས་མེད།
བརྒྱ་བཤད་ཚིག་གི་རྩ་བ་སྐད་ཆ་གཅིག་ལ་འདུས་ཏེ། བདག་གིས་ཡང་དང་བསྐྱར་དུ་
བཤད་པའི་སྐད་ཆ་སྟེ་དགའ་བྲོད་ཀྱི་སེམས་ཁམས་ལ་གོམས་དགོས་ཞེས་པ་འདི་ཡིན་ལ།
ལག་ལེན་དུ་འདེབས་སྐབས་ཤིན་ཏུ་དཀའ་ལས་ཆེ་ས་ཡང་སྐད་ཆ་འདི་ཡིན། སུ་ཞིག་དགའ་
བྲོད་ཅན་དུ་གཏང་འདོད་པས་གཏོང་ནུས་པ་ཞིག་ག་ལ་ཡིན་ཏེ། སྐྱེ་བོ་རེ་རེའི་སེམས་ན་སྐྱོ་
སྡུག་ཏུ་བཏགས་པའི“གདོན་འདྲེ”རེ་གནས་བཞིན་པའི་ཕྱིར་རོ། །
ཀུན་རྫོགས་འདོད་པ་དཀའ་ལས་འཚོལ་ལུགས་མིན།
རི་བོང་ཞིག་ཡོད་པ་དེས་ནམ་རྒྱུན་སྟག་གིས་རང་ཉིད་བདས་ནས་ཐེངས་མ་མང་པོར་
འཆི་བདག་གི་ཁ་ནས་གསོན་སྐབས་བྱུང་བའི་ངང་ཚུལ་དེ་ཡིད་ལ་དྲན་ཐེངས་རེར། སེམས་
པ་སྡུག་གིས་མནར་བཞིན་ཡོད།
ཐེངས་གཅིག་ལ། ཁོས་ཆུ་འགྲམ་ནས་ཆུ་འཐུང་སྐབས། ངང་པ་ཞིག་གིས་གཤོག་ཟུང་
དཀར་མོ་རྡེབ་བཞིན་འཕུར་ཡོང་བ་མཐོང་། ཁོས་གློ་བུར་དུ་རང་ལ་གཤོག་པ་ཞིག་ཡོད་ཚེ།
ད་ནས་བཟུང་སྟག་ལ་སྐྲག་མི་དགོས་སྙམ།
དེ་ལྟར་དྲན་གྱིན་དྲན་གྱིན་དགའ་བས་མྱོས། སེམས་ཀུན་ནས་གཡོས་ཏེ་དྲན་ཚུལ་དེ་
གྲོགས་པོ་ཚོར་བཤད་ནའང་། ཁོ་ཚོས་འཕྱ་ལད་རྒྱག་ཞོར། “དཀོན་མཆོག་མཁྱེན། ང་ཚོ་རི་
བོང་རེད། གྲོགས་པོ་ལགས། ཁྱོད་ཀྱིས་དངོས་གནས་རི་བོང་འཕུར་ཤེས་ཅན་ཞིག་བྱེད་འདོད་
ཀྱི་ཨེ་ཡོད་"ཟེར།
མུ་མཐུད་ནས། "འདི་དཔེ་སྲིད་ཀྱི་མ་རེད། བྱ་ལ་གཤོག་པ་ཡོད་ཀྱང་ང་ཚོ་རི་བོང་ཡིན་
པས་ས་ལྡིང་གནམ་ལྡིང་བྱེད་དགོས།དེ་ལ་ད་གཟོད་རི་བོང་ཟེར” ཞེས་སྨྲས།
དེ་ལྟར་ཁོའི་སེམས་གསོད་ཡག་བྱས་པས་ཤིན་ཏུ་ཕམ། སྟག་གི་ཁ་ནས་ཐར་ཐེངས་རེ་ལ།
དབུགས་འཚང་ཞོར་རང་ཉིད་ལ་ཅིའི་ཕྱིར་གཤོག་པ་མ་སྐྱེས་པར་ལེ་བདའ་བྱས། “གལ་སྲིད་
གཤོག་པ་ཡོད་ཚེ། ང་ལེགས་པ་དགུ་འཛོམ་གྱི་རི་བོང་ཞིག་རེད”ཅེས་ཁེར་ལབ་བརྒྱབ། ཡིན་
ནའང་། ཁོའི་གྲོགས་པོ་ཚོས་བཤད་པ་ལྟར་རང་ཉིད་རི་བོང་ཡིན་པས། གཤོག་པ་ཡོད་ན་རི་
བོང་ག་ལ་ཡིན་ཞེས་དྲན།
དོན་དག་འདིས་ཉིན་མཚན་མེད་པར་ཁོ་སེམས་ལས་ལ་གཏད། ཐེངས་གཅིག་མིན་པར་
སྟག་གི་ཁ་ནས་སྲོག་ཉེན་ལས་ཐར་ཐེངས་རེ་ལ། བལྟས་བལྟས་རིག་རིག་ལ་ཁོའི་ཟླ་གྲོགས་
རྣམས་གཅིག་རྗེས་གཉིས་མཐུད་ཀྱིས་སྟག་གི་ཁ་ཟས་སུ་གྱུར་ཚར་བ་མཐོང་།
མཐའ་མཇུག རི་བོང་འདི་སྟག་གི་ཁ་ནང་དུ་མ་ཤོར་བར་སེམས་སྡུག་གིས་མནར་ནས་
ཤི ཤི་ཁར་ཡང་། རང་གི་ཡིད་ལ་འདོད་པའི་ཀུན་རྫོགས (%རྩ) ཞེས་པ་གཤོག་པ་ཆ་གཅིག་
སྐྱེ་རྒྱུ་དེ་མ་ཡིན་པར་རྒྱུག་གོམ་ལག་རླུང་ལྟར་མགྱོགས་རྒྱུ་དེ་ཡིན་ལ། དོན་དམ་དུའང་གྲོགས་
པོ་ཚོའི་གྲས་ནས་རང་ཉིད་ཆེས་མགྱོགས་ཤོས་ཡིན་པས། ཡོན་ཏན་ཀུན་རྫོགས་ཀྱི་རི་བོང་ཞིག་
ཏུ་གྱུར་ཚར་བའི་ཚུལ་དེ་རྟོགས་མ་སོང་ངོ་།།
རི་བོང་འདིས་རང་གིས་རང་ཉིད་སྡུག་ལ་མངོན་སུམ་དུ་གཏད་ཡོད་དེ། ཁོས་དཔེ་མི་
སྲིད་པའི་འདུན་པ་ཞིག་རང་གི་དམིགས་ཡུལ་དུ་བཟུང་ནས་དེ་ལ་བརྩོན་ཏེ་ཡོན་ཏན་ཀུན་
རྫོགས་ཤིག་ཡོང་བར་འདོད་ནའང་། དེ་ཉིད་དོན་དམ་པའི་ཀུན་རྫོགས་ལ་བརྩོན་ཚུལ་གྱི་ཆོས་
ཉིད་དང་འགལ་བར་གྱུར་ཡོད། དགའ་བྲོད་ཀྱི་སེམས་པས་ང་ཚོ་ལ་ཇི་ལྟ་བུའི་ཁུར་བརྩོན་
ནི་རང་གིས་རང་ཉིད་སྡུག་ལ་གཏོད་ཚུལ་ཡིན་པ་དང་། ཇི་ཞིག་ནི་ད་གཟོད་ཀུན་རྫོགས་ལ་
བརྩོན་ཚུལ་ཡང་དག་ཡིན་པ་གསལ་བོར་བསྟན་འོང་།
རང་གིས་རང་ཉིད་སྡུག་ལ་གཏོད་ཚུལ་དང་ཡོན་ཏན་ཀུན་རྫོགས་ལ་བརྩོན་ཚུལ་གཉིས་
ཀྱི་ཁྱད་པར་ནི། སྔ་མས་རང་གི་སྟོབས་དང་ནུས་པས་མི་འཁྱོང་བའི་དོན་བྱ་གང་དེ་དམིགས་
ཡུལ་དུ་གཟུང་ཞིང་། ཕྱི་མས་རང་གི་སྟོབས་དང་ནུས་པས་འཆུན་ཞིང་བྱང་ཆ་ཡོད་པའི་དོན་
དེ་དམིགས་ཡུལ་དུ་གཟུང་ངོ་། །ཕྱོགས་འདི་ནས་འདང་བརྒྱབ་ན། ཡང་དག་པའི་སྒོ་ནས་
ཀུན་རྫོགས་ལ་བརྩོན་ཚུལ་ནི་དགའ་བ་དང་བྲོད་པའི་སེམས་དེ་ལུས་ངག་ཏུ་ཤར་ཚུལ་ཡིན་ལ།
དེས་ཁྱོད་ཀྱིས་དཀའ་ལས་བརྒྱབ་རྗེས་ཡིད་ལ་སྨོན་པའི་དོན་དེ་འགྲུབ་འཇུག་པའི་གནད་འདི་
གསལ་བོར་རྟོགས་ཡོང་། ཚིག་བསྒྱུར་ནས་བཤད་ན། དོན་དམ་པའི་ཀུན་རྫོགས་ལ་བརྩོན་
ཚུལ་དེ་རང་གི་ཚེ་ཡི་སྙིང་པོ་ལེན་ཚུལ་ཞིག་ཏུ་བརྩིས་ཀྱང་ཆོག་སྟེ། དེས་ཁྱོད་རང་དུས་རྟག་
ཏུ་སྐྱིད་དགའ་སྤྲོ་གསུམ་གྱི་ངང་ལ་འཚོ་གཞེས་ཐུབ་པར་ཉེར་ལེན་ལྟ་བུའི་རྒྱུ་བྱེད་དོ། །
རང་ཉིད་ཀྱིས་འཁྱོངས་པའི་མཚམས་ཚིགས་དེའི་ནང་ནས་དོན་གང་དེ་ལེགས་པར་
གྲུབ་བཅུག་པ་དེར། གཟོད་དགའ་བྲོད་ཀྱི་ཀུན་རྫོགས་ལ་བརྩོན་པ་ཟེར། དེའང་ཡུལ་དུས་དང་
འཚམ་ཞིང་རང་ཉིད་ལ་འཚམ་པ་ཞིག་དགོས་ཏེ། དེ་ལྟ་བུའི་ཀུན་རྫོགས་ལ་བརྩོན་ཚུལ་ནི་
ཁུར་བརྩོན་ཆེན་པོའི་ལམ་ནས་རང་ཉིད་ལ་ཡར་སྐྱེད་གཏོང་བའི་སྟོབས་ཀྱི་བདག་ཉིད་ཡིན་
ནོ།།
བྱས་པ་གཟེངས་སུ་མཐོ་བའི་སྐྱེས་བུ་དག་ལ་མཚོན་ན། ཀུན་རྫོགས་མི་འདོད་མཁན་
གཅིག་ཀྱང་མེད་ནའང་། ཁོ་ཚོས་རིག་པ་གསལ་བོའི་སྒོ་ནས་དེ་ལ་བརྩོན་པ་ལས་མུན་ནག་
མགོ་འཐོམས་ཀྱི་ངང་ནས་དེ་ལ་མི་བརྩོན་ནོ། །བདག་གིས་ཡང་དང་བསྐྱར་གྱིས་བཤད་པ་ལྟར།
ཁོ་ཚོས་ཡང་དག་མིག་གིས་དེ་ལ་བལྟ་ཞིང་། དགའ་བྲོད་ཀྱི་སེམས་ལ་བརྟེན་ནས་དགའ་བྲོད་
ཀྱི་ཀུན་རྫོགས་ལ་བརྩོན་པར་བྱེད་དོ། །
ཨ་རིའི་རྩོམ་པ་པོ་མིང་ཆེན་རྡེ་ཟི་ནའ་ཡིས་རང་ཉིད་ལ་བླང་བྱའི་རེ་བ་ཞིག་བཏོན་ཡོད་
པ་ཇི་སྐད། རང་ཉིད་ཀྱི་བརྩམས་ཆོས་ཞུ་དག་མ་བརྒྱུད་པའི་སྔོན་ལ། འདང་རྒྱག་མེད་པར་
ཀློག་པ་པོའི་སྙན་དུ་སྒྲོག་མི་རུང་ཞེས་པ་འདིའོ། །ཁོང་གིས་ཉི་མ་རེ་ལ་མ་མཐའ་ཡང་རང་
གིས་བྲིས་ཚར་བའི་བརྩམས་ཆོས་བློ་ཞིབ་མོས་ཐེངས་གཅིག་ཀློག་པར་བྱེད། འབྲས་བུ་ཉི་མ་
རེ་ལ་ཆད་ལྷག་འགལ་འཁྲུལ་སོགས་གནད་དོན་མང་པོ་མཐོང་གི་ཡོད། དེ་ལྟར་ཉིན་ཐོག་ཉིན་
བརྩེགས་ཀྱིས་ཞུ་དག་རྣལ་མོ་བཏང་ནས། རང་ཉིད་ཀྱིས་སྐྱོན་གཅིག་ཀྱང་མི་འདུག་སྙམ་པ་ན།
ད་གཟོད་ཀློག་པ་པོའི་སྙན་དུ་སྒྲོག་པར་བྱེད།འདིའི་སྐབས་ཀྱི“རང་ཉིད་ཀྱིས་སྐྱོན་གཅིག་ཀྱང་
མི་འདུག་སྙམ་པ"ཞེས་པ་དོན་ལ་ཀུན་རྫོགས་ལ་བརྩོན་ཚུལ་ལོ། །ང་ཚོས་ཁོང་གི་བརྩམས་
ཆོས་རེ་རེ་ཁོང་རང་ཉིད་ཀྱིས་གསུངས་པ་ལྟར་སྐྱོན་གཅིག་ཀྱང་མི་འདུག་ཅེས་སྨྲ་མི་སྤོབས་
ཀྱང་། ཁོང་གིས་ཆག་མེད་ཀྱི་ཐུགས་བརྩོན་ལ་བརྟེན་ནས་བརྩམས་ཆོས་ཕུལ་དུ་བྱུང་བ་འདི་
འདྲ་མང་པོ་ང་ཚོའི་མཇལ་སྐལ་དུ་བཞག་ཡོད་པ་འདི་ཁས་མི་ལེན་ཐུ་མེད་ཡིན་ནོ། །
ད་དུང་ཁོང་ལྟ་བུའི་རྩོམ་པ་པོ་གྲགས་ཆེན་ཞིག་ཡོད་པ་ནི་ཧྥ་རན་སིའི་སྒྲུང་གཏམ་
མཁན་པོ་པལ་ཟ་ཁིའོ། །ཁོང་གིས་སྒྲུང་གཏམ་བྲིས་ཚར་རྗེས། དུས་ཚོད་མང་པོ( ཟླ་བ་འགའ་
ནས་ལོ་འགའི་ཡུན) བེད་སྤྱད་ནས་ཞུ་དག་གཏོང་། རང་ཉིད་ཡིད་ཚིམ་རག་བར་དུ་བར་མི
ཆད་པར་ཞུ་དག་བཏང་ནས་ད་ནི་ཀུན་རྫོགས་བྱུང་འདུག་སྙམ་པ་ན། གཟོད་མ་ཕྱི་གཏན་དུ་
ཕབ།
ཀུན་གྱིས་མཁྱེན་གསལ་ལྟར། ས་སྒང་རིལ་མོའི་སྟེང་གི་ལས་རིགས་སོ་སོ་ན་ཡོད་པའི་
དོན་རབ་གྲུབ་མཁན་ཚོས། སྡུག་ས་ནས་བླངས་ཏེ་ཐོད་ལ་འཁྱེར་བའི་སྐྱོན་སྤངས་ཏེ་ཀུན་
རྫོགས་ལ་བརྩོན་པར་གོམས་པ་ཡིན་ནོ། །དེ་ཡང་དགའ་བྲོད་ཀྱི་སེམས་ལ་བརྟེན་ནས་ཀུན་
རྫོགས་ལ་བརྩོན་པ་ནི། རང་གི་འཁོས་སྟོབས་དང་འཁྱོང་ཐེབས་ངོས་ཟིན་པའི་ཉེར་བསྡོགས་
ལ་བརྟེན་ནས་བརྩོན་པ་བསྐྱེད་པར་མ་ཟད། དེ་ཉིད་བྱ་བའི་གོམས་ལུགས་སུའང་ཆགས་པ་
ཡིན་པས། དེ་ལྟ་བུའི་ལམ་ནས་ཀུན་རྫོགས་ལ་བརྩོན་ཐུབ་ན། འཛད་མེད་ཀྱི་སྟོབས་དང་ནུས་
པ་ཁྱོད་ལ་རང་བཞིན་གྱིས་འཐོབ་པར་འགྱུར་རོ། །
འདུན་པ་བརྟན་ན་ལྷ་ཡང་འཇིགས་པ་སྐྱེ།
གཞོན་ནུའི་དུས་སུ། གྲོགས་པོ་ཚོས་རྣམ་ཀུན་རང་གི་སྐྱེ་ཁུངས་མི་ཡག་པར་ལེ་བདའ་
འཁང་ར་བྱེད་བཞིན་ཡོད། རྒྱུན་པར་རང་ཉིད་འབྱོར་ལྡན་པའམ་ཆེན་པོ་མི་དྲག་ཅིག་གི་བུ་
རུ་སྐྱེས་ཡོད་ཚེ། སྐྱེ་བ་འདིའི་བསམ་དོན་གྲུབ་སོང་བ་རེད་ཅེས་འདོད་ཀིན་ཡོད་མོད།དེ་ལྟར་
བསམ་དོན། དོན་ལ་ཁོ་ཚོ་བུ་མ་སྐྱེས་དོན་མ་གྲུབ། མི་ཚེ་སྟོང་ལོག་བྱེད་མཁན་ཤ་སྟག་ཡིན་
པས། རང་ཉིད་མ་འཁྱོངས་པའི་ཁག་སོ་སོའི་སྐྱེ་ཁུངས་ཀྱི་སྟེང་དུ་འགེལ་འདོད་པ་དེའོ། །
ངའི་བསམ་པར། རང་ཉིད་ཀྱི་དོན་གྲུབ་མ་གྲུབ་སྐྱེ་ཁུངས་ལེགས་མིན་ལ་རག་མི་འལས་
སྙམ་སྟེ། སྐྱེ་བོ་མང་པོ་ཞིག་གི་སྐྱེ་ཁུངས་མཐོ་ཡང་དོན་བྱ་ཅི་ཡང་གྲུབ་མེད་ལ། སྐྱེ་བོ་ལ་ལ་
སྐྱེ་ཁུངས་དམན་ཡང་མི་ཚེ་དོན་ཡོད་དུ་བྱས་པ་མང་དུ་མཆིས་པའི་ཕྱིར་རོ། །འདུན་པ་བརྟན་
པའི་སྐྱེ་བོ་གང་དེ་རང་ཉིད་རང་གི་མགོན་དང་སྐྱབས་སུ་འགྱུར་གཤིས། སྐྱེ་ཁུངས་མཐོ་དམན་
གང་ཡིན་རུང་། གཙོ་བོ་ནམ་ནམ་ཞར་ཞར་ལ་གཡོ་སྒུལ་མེད་པའི་ཚེ་ཡི་འདུན་པ་སྙིང་ལ་
ཉར་རྒྱུ་བྱུང་ན།རང་གི་སྐྱེ་བ་ལེགས་ཚོགས་བྱེ་བས་ཀུན་ནས་བརྒྱན་ངེས་སོ། །
གསར་ཤོག་ཅིག་ཏུ་ཁོ་བོས་འདི་འདྲའི་གཏམ་རྒྱུད་ཅིག་བཀླགས་མྱོང་སྟེ། སྐྱུར་དད་ཆེ་བའི་
མི་ཞིག་ཡོད་པ་དེ་ཉིན་རྒྱུན་ར་བཟི་ནས་འདུག་ལ། གཉེན་བསྒྲིགས་རྗེས། ཉལ་ཐའི་དུག་སྐྱོ་ཡང་
ཕོག ཕྱིས་སུ་ཁོའི་ཆུང་མས་བུ་གཉིས་ཤུལ་དུ་བསྐྱུར་ནས་ཕྱི་མར་གཤེགས། ཉིན་ཞིག མི་དེ་
ཆང་ཁང་ཞིག་ནས་ར་བཟི་རྗེས།མི་ཞིག་ལ་གྲིས་བསྣུན་དེ་བསད་པས་ཚེ་བཙོན་དུ་བཅུག
ཤུལ་དུ་བསྐྱུར་བའི་བུ་གཉིས་ལོ་ན་ཉི་ཤུར་སླེབས་དུས།བུ་གཅིག་རང་གི་ཕ་དང་འདྲ་བར་
ནག་ཆང་དང་ཉལ་ཐ་ལ་སྲེད་དྲགས་པས་སྙིང་ལ་དུག་སྐྱོན་ཞུགས་པར་མ་ཟད། རང་གི་ཕ་ནང་
བཞིན་མི་ཞིག་བསད་རྗེས་ཁྲི་མོན་དུ་ཚུད།བུ་ཅིག་ཤོས་དེ་ལས་ལྡོག་སྟེ་དུ་ཆང་མི་བསྟེན་པར་མ་
ཟད། ཁེ་ལས་གྲགས་ཅན་ཞིག་གི་ཡན་ལག་སྤྱི་གཉེར་ཁང་གི་གཉེར་དཔོན་དུ་གྱུར་ཅིང་། ཁྱིམ་
ཐབ་བསྒྲིགས་རྗེས་བུ་བུ་མོ་ཡང་གསུམ་སྐྱེས།
གསར་འགོད་པས་སྣང་ཚུལ་འདི་ཤེས་རྗེས། བུ་གཉིས་ལ། “ཁྱོད་ཀྱིས་བལྟས་ན། ད་ལྟའི་
གནས་བབ་འདི་ཅི་ཞིག་གིས་བསྐྱེད་པ་རེད”ཅེས་དྲིས་པར།
བུ་གཉིས་ཀྱིས་མ་བགྲོས་གཅིག་མཐུན་གྱིས། “ངེད་ཚོའི་ཕ་རྒན་ལགས་མི་དེ་འདྲ་ཞིག་ཡིན་
པས།ང་ཚོར་ཐབས་ཤེས་གཞན་ཅི་ཞིག་ཡོད་ཨང”ཟེར།
དོན་ལ། རྦད་དེ་མི་འདྲ་བའི་འཚོ་བའི་གནས་བབ་དེ་འདྲ་ཅི་ཡིས་བསྐྱེད་དམ་ཞེ་ན། དེ་
ནི་རང་ཁོ་ནར་རག་ལས་པ་མ་གཏོགས། སྐྱེ་ཁུངས་མཐོ་དམན་ལ་རག་མི་ལས་པས། གཙོ་བོ་
སྐྱེ་བོ་རང་གིས་ཚེ་ཡི་འདུན་པ་ཅི་འདྲ་ཞིག་འཛིན་རྒྱུ་གནད་ཀྱི་དམ་པའོ། །
རླབས་ཆེན་གྱི་ཚན་རིག་པ་ཨེན་སི་ཏེན་ལགས་ཆུང་དུས་རྩེད་མོ་རྩེ་བར་ཤིན་ཏུ་དགའ།
ལོ་བཅུ་དྲུག་ལ་སོན་སྐབས། རྒྱུན་པར་བྱིས་པ་ཆུང་ཆུང་ཚོ་དང་ལྷན་དུ་རྩེད་མོར་གཡེང་བའི་
སྟབས་ཀྱིས། བསླབ་ཚན་འགའི་རྒྱུགས་ཚད་མ་ལོངས། ཁོས་དེ་ཅི་ལའང་མི་བརྩི་བར་བྱིས་པ་ཚོ་
དང་འཛོམ་ཆད་བཏབ་པའི་རྫིང་བུའི་འགྲམ་དུ་ཉ་འཛིན་དུ་འགྲོ་གྲབས་བྱེད་སྐབས། ཁོང་གི་ཕ་
རྒན་གྱིས་ཁོའི་མདུན་བཀག་སྟེ། “ཁྱོད་རང་རྩེད་མོར་གཡེང་རྒྱུ་ཐལ་དྲགས་སོང་། བསླབ་ཚན་
འགའི་རྒྱུགས་ཚད་མ་ལོངས་པས། ཁྱོད་ཀྱི་ཨ་མ་དང་ངེད་གཉིས་ཀྱིས་ནམ་རྒྱུན་འདིའི་དོན་དུ་
སེམས་ཁྲལ་བྱེད་བཞིན་ཡོད། འདི་ལྟར་མར་སོང་ན། ནམ་ཞིག་ཁྱོད་ཀྱིས་རང་གི་མི་ཚེའི་འདུན་
མ་བརླག་ངེས་རེད།”ཕ་རྒན་གྱིས་སྐད་ངག་འཇམ་པོས་དེ་ལྟར་བསྒོས།
ཨེན་སི་ཏེན་གྱིས་ཅི་མི་སྙམ་པའི་ངང་ལ། “རྒྱུགས་ཚད་མ་ལོངས་པ་ང་གཅིག་པུ་མིན། ཁོ་
ཚོས་ཀྱང་ལོངས་མེད་ནའང་དགའ་དགའ་སྤྲོ་སྤྲོའི་ངང་ཉ་འཛིན་དུ་འགྲོ་བ་མ་ཡིན་ནམ”ཞེས་ཕ་
རྒན་ལ་ཁ་ལན་བསློགས།
“གཅེས་ཕྲུག ད་ནི་ཁྱོད་རང་ལོ་བཅུ་དྲུག་ལ་སོན་ཚར་བས། གནས་ལུགས་ཧ་ལོས་གོ ཁྱོད་
ཀྱིས་སེམས་ལ་ཟུངས། ཁོ་ཚོ་ཁོ་ཚོ་རེད། ཁྱོད་ལ་ངེས་པར་དུ་རང་གི་འདུན་པ་ཡོད་དགོས། ཁོ་ཚོ་
དང་གཅིག་པ་གཅིག་རྐྱང་བྱེད་མི་ཉན། ཁྱད་པར་དུ་ཁོ་ཚོའི་ནོར་འཁྲུལ་ངོས་ཟིན་རྗེས།” ཕ་རྒན་
གྱིས་དེ་ལྟར་བཤད།
ཉིན་དེར། ཨེན་སི་ཏེན་སྔར་བཞིན་ཉ་འཛིན་དུ་སོང་ཡང་ཉ་གཅིག་ཀྱང་མ་ཟིན།རྒྱུ་མཚན་
ནི་ཁོས་བློ་རྩེ་ཉ་འཛིན་པའི་ལས་ཀྱི་སྟེང་དུ་གཏད་མ་ཐུབ་པས་ཡིན་ལ། ཁོས་ཕ་རྒན་གྱི་སྐད་ཆ་
དེར་ཡང་ཡང་བརྟག་ཅིང་དཔྱད་མཐར། རང་གི་ནོར་བ་མ་ལུས་ཡོ་བསྲང་བས། ཕྱིས་སུ་འཛམ་
གླིང་ན་གྲགས་པ་འབར་བའི་སྐྱེས་བུ་ཞིག་ཏུ་གྱུར་སོང་བ་རེད།
འདུན་པ་ནི་མི་ཚེའི་རྐང་སྟེགས་ལྟ་བུ་ཡིན་པས་མི་ཚེ་དོན་ལྡན་དུ་གཏོང་ལ་ཉེར་ལེན་
ལྟ་བུའི་རྒྱུ་བྱེད། འགལ་རྐྱེན་བར་ཆད་ལ་འཕྲད་དུས་ཅིས་ཀྱང་དགུང་དུ་ཟུག་པའི་ཐོག་ཁང་
ཆེན་མོའི་རྨང་རྡོ་ལྟར་བརྟན་ཅིང་བརླིང་བའི་འདུན་པ་ཞིག་དགོས་ལ། དེ་ཡོད་ན་ཁྱོད་ཀྱི་
མིག་མདུན་དུ་ལྷགས་པའི་དཀའ་སྡུག་ཡོད་རྒུ་ངང་གིས་ཡལ་འགྲོ་ལ། དཀའ་སྡུག་དེ་ཉིད་གོར་
མ་རྡོ་ཡིན་དུ་ཆུག་ཀྱང་། སྙི་མོ་འདམ་ལྟར་བརྫི་ནུས་པ་ཆོས་ཉིད་ལགས།
ཕུགས་འགྱོད་གདུང་བ་བསྟེན་པ་བླུན་པོའི་གཤིས།
ཧན་ཏེ་སེན་ལོ་བཅུ་དྲུག་ཡིན་ལ། ཁོས་རྒྱུན་པར་དོན་བྱ་ཕྲན་ཚེགས་དག་ལ་བསམ་བློ་
གཏོང་བའམ་སེམས་ཁྲལ་བྱས་ནས་གཉིད་ཁུག་གིན་མེད། དཔེར་ན་ཁ་ནུབ་གཉིད་ཉལ་འཕྱིས་
པས། ཞོགས་པར་མལ་ལས་ལྡང་དུས་སློབ་གྲྭའི་རླངས་འཁོར་གྱི་རྗེས་མ་ཆོད་སྟབས་སློབ་ཁྲིད་
ལ་ཕྱི་འབྱོར་ཐེབས། གལ་ཏེ་སྐར་མ་འགའི་སྔོན་ལ་བཙན་གྱིས་མལ་ལས་ལྡང་བ་ཡིན་ན། ཁམས་
ངན་པ་དེ་འདྲ་འབྱུང་མི་སྲིད་སྙམ་ཞིང༌། ཡང་དཔེར་ན་སློབ་རྒྱུགས་སྤྲད་རྗེས་གྲོགས་རྣམས་
དང་བགྲོ་བའི་སྐབས་སུ། རྒྱུགས་གཞིའི་དཀའ་གནད་སྐོར་ཞིག་གི་དྲིས་ལན་ལ་ནོར་འཕྱུག་བྱུང་
བ་ཤེས་འཕྲལ། གལ་ཏེ་རང་གིས་བློ་རྣལ་མས་དྲི་གཞི་ལ་བལྟས་པ་ཡིན་ན། ནོར་འཕྱུག་དེ་འདྲ་
འབྱུང་མི་སྲིད་སྙམ་ནས་བློ་ཁོང་དུ་ཆུད། འདི་དང་འདི་ལྟའི་སེམས་ཁྲལ་གྱིས་ཧན་ཏེ་སེན་རྟག་
པར་སྡུག་ལ་སྦྱོར་བཞིན་ཡོད།
དེ་ལྟའི་སེམས་ཁྲལ་གྱིས་ནོན་པས། རྟག་ཏུ་སློབ་ཁྲིད་སྐབས་སུ་ཁོའི་ཁམས་སངས་པོ་མེད་
ལ་མིག་གཉིས་དམར་པོ་དམར་རྐྱང་ཆགས་ཡོད། ཚུལ་དེ་ཚོད་ལྟའི་གདན་ཞུ་དགེ་རྒན་ཐང་མོ་
ལགས་ཀྱིས་མཁྱེན་པས། ཐེངས་ཤིག་གི་ཞོགས་ཁྲིད་སྟེང་དུ། དགེན་ཐང་མོ་ལགས་ཀྱིས་འོ་མས་
གཏམས་པའི་བུམ་པ་ཞིག་ཅོག་ཙེའི་སྟེང་བཞག་རྗེས། “སློབ་གྲོགས་ཚོ། ཁྱེད་ཚོས་ཅོག་ཙེའི་སྟེང་
གི་བུམ་པ་འདི་ལ་གཟིགས་ཤིག”ཅེས་བཤད་པ་ན། སློབ་ཕྲུག་ཚོའི་མིག་ཟུང་དེ་མ་ཉིད་ལ་བུམ་
པར་ཕྱོགས། སྐབས་དེར་དགེན་ལགས་ཀྱིས་བུམ་པའི་ཁ་ཕྱེ་རྗེས། “སློབ་ཕྲུག་ཚོ། འདི་ནི་ཚོད་ལྟ་
ཞིག་ཡིན། ཚང་མས་ཞིབ་ཏུ་ལྟོས་ཤིག”ཅེས་བཤད་མ་ཐག གློ་བུར་དུ་ལག་པ་གཡས་པས་བུམ་
པར་ཤུགས་ཀྱིས་རྡེག་པས། བུམ་པ་མགོ་རྟིང་བསློགས་ནས་བུམ་ནང་གི་འོ་མ་ཁང་མཐིལ་གྱི་
ཡུར་བུའི་ནང་དུ་འཕོས་ཤིང་རིམ་གྱིས་ཆུ་ཁུང་ནས་མར་བཞུར།
སློབ་གྲོགས་ཚོས་ཅི་ཡིན་འདི་ཡིན་ཧ་མ་གོ་བར་ཧད་འདུག་པའི་སྐབས་དེར། དགེ་རྒན་
གྱིས་མདུན་གྱི་ཅོག་ཙེ་ལན་འགར་བརྡུངས་ནས། “དེ་རིང་གི་ཚོད་ལྟ་གྲུབ་ཟིན། ཚོད་ལྟ་འདིའི་
མིང་ལ“འོ་མ་ཐང་དུ་བྱོ་བ་ལ།འགྱོད་པ་སྐྱེས་པས་ཅི་ལ་ཕན’ཟེར་བ་འདི་ཡིན”གསུངས།
སློབ་ཕྲུག་ཚོས་ད་དུང་གནས་ལུགས་ངོ་མའི་ཧ་མ་གོ་བར་ཧད་འདུག་པ་དགེ་རྒན་གྱིས་
མཐོང་རྗེས། མུ་མཐུད་དེ། “འདི་ནི་ཚན་རིག་དང་འབྲེལ་བའི་ཚོད་ལྟ་ཞིག་མིན་ཡང་། འདི་ལས་
ཁྱེད་ཅག་གིས་གནས་ལུགས་ཤིག་ལ་ངེས་ཤེས་འདྲོང་ངེས་པ་ནི། བུམ་ནང་གི་འོ་མ་ས་ལ་བྱོ་ཙ་
ན་ཡུར་བུའི་ནང་དུ་བཞུར་འགྲོ་བས། ཕྱིར་སྣོད་དུ་འཆུ་རེ་མེད་ལ་སྤྱོད་དུ་ཡང་མེད་པས། ཁྱོད་
འཚུབ་ཆ་ལངས་པའམ་འགྱོད་པ་སྐྱེ་ནའང་རུང་། འཁང་ར་དང་ལེ་བདའ་བྱས་ཀྱང་ཆོག་མོད་
རྔོ་ཅི་ཡང་མི་ཐོགས། དོན་དག་དངོས་སུ་བྱུང་ཚར་བས་དེ་ལ་སེམས་ཁྲལ་བྱས་པས་ཕྱིར་ཡོང་
རེ་མེད། དེ་ལས་བྱུང་ཚར་བའི་དོན་དག་དེ་ཕར་གཡུག་ནས་ཕྱིན་ཆད་དེ་འདྲ་མི་འབྱུང་བའི་
ཐབས་ལ་འབད་པ་ཅིས་ཀྱང་དགའ”ཞེས་གསུངས།
དགེ་རྒན་གྱིས་སྐད་ཆ་དེ་བཤད་པ་ན། ཚོད་ལྟ་ཁང་ཡུད་ཙམ་ལ་དལ་ཅག་གེར་སོང་། དེ་
ནས་སློབ་གྲོགས་ཚོས་གཅིག་རྗེས་གཉིས་མཐུད་ཀྱིས་བསྟོད་པའི་ཐལ་མོ་བརྡབས་སོང་ནའང་། ཧན་
ཏེ་སེན་ཚོད་ལྟ་འདིའི་ཕུགས་ཀྱི་བསྟན་དོན་ལ་བསམ་བློ་འཁོར་ནས་བསྡད་པས་ཐལ་མོ་རྡེབ་
རྒྱུའང་བརྗེད་སོང་། བསམ་བློ་ཡོངས་སུ་འཁོར་རྗེས། ཁོའི་སེམས་གཞི་ནས་བདེ་ལ་བབས་ཏེ་
གཉིད་སྐྱིད་པོ་ཁུག་སོང་ངོ་།།
ང་ཚོས་རྟག་ཏུ་རང་གི་སྔར་བྱས་ཀྱི་ཉེས་པ་གང་རུང་ལ་བསམ་བློ་ཡེ་མི་འཁོར་གཤིས།
འགྱོད་པ་རྟས་མི་ཟིན་པ་ཞིག་སྐྱེས་ཏེ་རང་གིས་རང་ཉིད་སྡུག་ལ་སྦྱོར་བའི་ལས་རྩོམ་བཞིན་
ཡོད། ཞིབ་ཏུ་བསམ་ན། དེ་ཉིད་བུམ་ནང་གི་འོ་མ་ས་ལ་བྱོ་བ་དང་གཉིས་སུ་མ་མཆིས་པས་
འགྱོད་པ་སྐྱེ་བ་ཁོ་ནས་ཕན་ཅི་ཡང་མི་ཐོགས། དེ་ལས་བློ་རྩེ་སྐབས་བབ་ཀྱི་དོན་ནམ་སླན་
ཆད་ཀྱི་དོན་ལ་གཏད་ན་དགའ་སྟེ། ང་ཚོ་འདས་དུས་སུ་བྱུང་། ད་ལྟ་བདེ་བར་འཚོ། སླན་ཆད་
མ་འོངས་པར་ཁ་ཕྱོགས་ནས་འགྲོ་དགོས་གཤིས། འདས་པའི་དོན་དག་རྣམས་ང་ཚོའི་གན་དུ་
ཕྱིར་ལོག་རེ་མེད། ང་ཚོར་སྒུག་ནས་འདུག་མཁན་མ་འོངས་པ་མ་གཏོགས་མེད་པས། དེའི་
མདུན་ཇི་ལྟར་བསུ་བའི་ཕྱོགས་ལ་བློ་རྩེ་གཏད་རྒྱུ་མཆོག་གི་འདུན་པ་རེད་སྙམ།
སཱ་ཏིག་ནི་ཨ་རིའི་མཚོ་དམག་ཁྲོད་བྱས་རྗེས་མིག་མཐོང་ལག་ཟིན་འཇོག་མཁན་གྱི་
དམག་མི་ཞིག་ཡིན་ལ། མེ་དགྲའི་བྱུར་རྐྱེན་གློ་བུར་བ་ཞིག་ལས་ཁོ་ལ་རྨས་སྐྱོན་ཡ་ང་བ་ཕོག་
ཅིང་། གཤགས་བཅོས་ཐེངས་འགར་བྱས་ཀྱང་རང་ལྕོགས་མ་ཐུབ། འགལ་རྐྱེན་ང་ཡ་བ་འདིས།
ཕོ་གཞོན་འདིའི་ལུས་སེམས་གཉིས་ཀ་ཡོངས་སུ་བསྣད་དེ་ཤིན་ཏུ་སྡུག་བསྔལ་བའི་གནས་སུ་
སྤྱུགས།
གནམ་རྡོ་མགོ་ལྷུང་གི་སྡུག་བསྔལ་འདིས་ཁོ་རང་འཆི་ལམ་ལ་དེད་པས། སཱ་ཏིག་ལ་གསོན་
པའི་འདུན་པ་ཡེ་ནས་མེད་པར་རྟག་ཏུ་འཆི་སྙིང་ཁོ་ན་བསྒོམས་ནས་བསྡད། སྐབས་དེར། སཱ་
ཏིག་གི་ནད་གཡོག་མའི་འགན་བཞེས་པའི་བུ་མོ་དེས་ཁོ་ལ། “ཁྱོད་རང་འཆི་བར་འདོད་ན་དེ་
བཞིན་གྱིས།དེ་ནི་ཁྱོད་ཀྱི་རང་དབང་ཡིན།ཨ་རི་ནི་རང་དབང་གི་རྒྱལ་ཁབ་ཅིག་ཡིན་པས།སུས་
ཀྱང་ཁྱོད་ལ་བཀག་འགོག་བཤོལ་འདེབས་བྱ་མི་སྲིད། ཡིན་ཡང་། སྐུ་ཞབས་སཱ་ཏིག་ལགས། བྱུང་
ཟིན་པ་བཟློག་ཏུ་མེད་པས། ཡ་ང་བའི་འགལ་རྐྱེན་ལས་ཁྱོད་མ་ཤི་བར་གསོན་སྐལ་བྱུང་བ་འདི།
དཀོན་མཆོག་ལ་རྒྱུ་མཚན་ཞིག་ཅིས་ཀྱང་ཡོད་ངེས”ཞེས་བཤད་རྗེས་ནད་གཡོག་མ་དེ་ཕྱིར་བུད་
སོང་།
སྡུག་བསྔལ་ཆེན་པོས་རབ་ཏུ་གཙེས་ཤིང་འཚེ་བའི་རྗེས་ལ། སཱ་ཏིག་གིས་ནད་གཡོག་མ་
དེའི་སྐད་ཆ་ཡང་ཡང་དྲན་ཞིང་བརྟག་པས། གསོན་རེའི་མེ་རོ་སྙིང་ཁོང་ནས་སླར་སོས། སྤོབས་
པ་ཆེན་པོ་བསྐྱེད་དེ་གསོན་པའི་ལམ་ཁར་སྙེག་པས། རིང་བོ་མ་ལོན་པར་ཁོས་རང་ལྕོགས་ཐུབ་
སོང་།
དེ་ལྟར་ལོ་བཞི་ཙམ་འགོར་བའི་རྗེས་སུ། སླར་ཡང་ཡ་ང་བའི་བྱུར་རྐྱེན་གཞན་ཞིག་བྱུང་
སོང་། སཱ་ཏིག་གིས་སྒེར་གྱི་གནམ་གྲུར་ཁ་ལོ་སྒྱུར་སྐབས། འཕྲུལ་ཆས་ལ་ཆག་སྐྱོན་བྱུང་ནས་
འཕུར་མ་ཐག་པའི་གནམ་གྲུ་སར་ལྷུང་སྟེ་ཁོག་སྨད་ཞ་བོར་བཏང་ནའང། ཁོས་ནད་གཡོག་མའི་
སྐད་ཆ་དེ་ཡང་བསྐྱར་དྲན་པས། ཅིས་ཀྱང་གསོན་དགོས་པའི་ཞེ་བཅད་དྲག་པོ་སྙིང་ལ་བཅངས་
ཏེ་སྨན་བཅོས་བྱས་པས་དྲག་སྐྱེད་བྱུང༌།
ཕྱིས་སུ། ཁོས་ཐོས་པ་བསྐྱེད་དེ་རམ་འབྱམས་པའི་ཐོབ་བླངས་ཤིང་། རྒྱལ་ཚོགས་སྤྱི་འཐུས་
ཀྱི་གྲལ་དུའང་ཚུད། དེའི་རྗེས་ནས་བུ་མོ་ཞིག་དང་ལྷན་དུ་འཇིག་རྟེན་སྣང་བའི་བརྩེ་དགའ་
ལོངས་སུ་སྤྱད་པར་མ་ཟད། ཁོར་ཡུག་སྲུང་སྐྱོབ་ཀྱི་ལས་ལའང་ཞུགས། མཐའ་མཇུག་མཚན་དང་
གྲགས་པ་འབར་བའི་སྐྱེས་བུ་ཞིག་ཏུ་གྱུར་ཏོ།།
ཡ་ང་བའི་ཆག་སྒོ་རབ་དང་རིམ་པར་འཕྲད་ཅིང་དེ་ལས་རྣམ་པར་རྒྱལ་བའི་སྐྱེས་བུ་
ཁོང་གིས། ནད་གཡོག་མའི་སྐད་ཆ་དེ་རང་གི་འདུན་པ་བསྐྱེད་པའི་གྲོགས་སུ་བརྟེན་པས།
མཐའ་མཇུག་མི་ཚེ་དོན་ལྡན་དུ་བྱ་ཐུབ་སོང་། ས་ལ་བྱོ་བའི་བུམ་ནང་གི་འོ་མ་དང་། ས་ལ་
འཕོས་པའི་ཆུ་ནི་ཕྱིར་འཆུ་རེ་མེད་པའི་དཔེ་ནང་བཞིན། བྱུང་ཟིན་པའི་དོན་དེ་ཕྱིར་བཟློག་
རེ་མེད་པས། དེ་ལ་ཕུགས་འགྱོད་ལེ་འདེད་ཀྱི་མཆི་མ་ཕྱུང་བའི་གླེན་པའི་བརྟུལ་ཞུགས་དང་
དུ་ལེན་པ་ལས། དགའ་བྲོད་ཀྱི་སྙིང་ཤ་མི་ལྷོད་པར་ད་ལྟའམ་འབྱུང་འགྱུར་གྱི་དོན་ལ་བློ་ཁ་
ཕྱོགས་རྒྱུ་ཐབས་ཀྱི་མཆོག་གོ།

ལེའུ་བཅུ་གསུམ་པ།
གསེར་གྱིས་མི་ཁུག་འབྱོར་པ་རད་ལ་གྲུབ།

སྐྱེ་བོ་སུ་ཞིག་ལ་ཆ་བཞག་ནའང་། དྲོད་སེམས་ནི་རང་བཞིན་
གྱིས་གསེར་དངུལ་ལས་རྩ་ཆེ་སྟེ། དྲོད་སེམས་མེད་ན། སྒོ་ཕྱི་ནང་
རྒྱུ་ཡིས་བཀང་ཡང་དོན་ལ་ཅང་མེད་དབུལ་པོ་ཡིན་ནོ། །……
མི་ཞིག་ཡིན་ཙ་ན། དྲོད་སེམས་ཀྱི་འབྱོར་པ་དེ་གཞན་པའི་
འབྱོར་པ་གང་ལས་ཀྱང་རྩ་ཆེ་སྟེ། དེ་ཡོད་ན། ཟང་ཟིང་གི་འབྱོར་པ་ལ་
སེམས་ཁྲལ་ཅི་ཡང་བྱེད་མི་དགོས་པས་སོ། །
རྒྱུ་འབྱོར་འཕན་དར་རང་གི་ལག་ན་ཡོད།
མཐའ་མེད་འཁོར་བའི་སྐྱེ་བོ་རྣམས་ལས། ཁ་ཅིག་ལ་བཙན་ཕྱུག་འཕན་དར་དང་སྤྲོ་
དགའ་སྐྱིད་གསུམ་ངང་གིས་འཛོམ་པར་འགྱུར་ལ། སྐོར་ཞིག་གིས་ལོ་ཐོག་ཟླ་བརྩེགས་ཀྱིས་
ངལ་བ་མཐའ་དག་དང་དུ་བླངས་ཀྱང་འཚོ་བ་ངན་ངོན་ཙམ་ལས་མི་འཁྱོངས་པའི་གནད་
གང་ལ་ཐུག་ཡོད་དམ། སྐྱོ་ངལ་ཞུམ་ཅན་གྱི་སྐྱེ་བོ་ཚོས། སྐྱེས་མ་ཐག་ནས་འདྲ་མཉམ་མ་ཡིན་
པའི་མི་གཅིག་ཀྱང་མེད་མོད། དབུལ་ཕྱུག་དང་བདེ་སྡུག་གི་ཁྱད་ཤོར་བཞིན་པ་འདི་ལས་ཀྱི་
བསྐོས་ཐང་དང་དཀོན་མཆོག་གི་ཐུགས་བཀོད་ཡིན་པས་ཅི་བྱས་ཀྱང་བསྒྱུར་དུ་མེད་བསམ་
གྱིན་ཡོད། དེ་ལ་བརྟེན་ནས་རང་གི་འཚོ་ཚིས་ཇེ་ཡག་ཇེ་བཟང་དུ་གཏོང་འདོད་ཀྱི་བློ་ནམ་
ཡང་མི་སྐྱེ་བབར་ཐམས་ཅད་ལས་ལ་བཅོལ་ནས་འདུག འོག་གི་གཏམ་རྒྱུད་འདིས་ཁྱོད་ལ་སྐྱེ་
བོ་རྣམས་ཀྱི་དབུལ་ཕྱུག་དང་བདེ་སྡུག་རྣམས་དཀོན་མཆོག་གི་ཐུགས་བཀོད་མ་ཡིན་པའི་ངེས་
ཤེས་གང་རུང་སྐྱེ་འཇུག་ན་ལ་ཐང་མེད་པས་ཡུད་ཙམ་གསན་མཛོད།
ཨ་མེ་རི་ཁའི་ལུའུ་འེ་ཟི་ནའ་ན་ཕྱུག་པོའི་གཞིས་ཀ་འདབས་འབྲེལ་ནས་ཡོད་ལ། དེ་ན་ཁ་
རྒྱབ་ཀྱི་ཆེད་དུ་གླ་བྱེད་པའི་མི་ནག་བུན་འདེགས་ཞིང་པ་སྐོར་ཚོ་མང་པོ་ཡོད། ཁའེ་རའེ་ཟི་ནི་
སྤྱིར་བཏང་གི་མི་ནག་བུན་འདེགས་ཞིང་པའི་བྱིས་པ་ཞིག་རེད། མི་ནག་ཕལ་མོ་ཆེའི་མི་ཚང་
གི་བྱིས་པ་དང་གཉིས་སུ་མ་མཆིས་པར། ཁའེ་རའེ་ཟིས་ཆུང་དུས་ནས་བཟུང་ཁྱིམ་ཚང་གི་ལ་
ཀ་སྐོར་ཞིག་ཕྲག་ཏུ་བླངས། ལོ་ལྔ་ལ་སོན་དུས་རྡོ་སོལ་འཐུ་བ་དང་ཆུ་འཁུར་ལ། ལོ་དགུ་ལ་མ་
སླེབས་གོང་ནས་དྲེལ་ལ་དོས་པོ་བཀལ་ནས་ཅ་ལག་དབོར་སྐྱེལ་གྱི་ལས་གཉེར།
སྐབས་དེ་ཤེད་ལ།སྤྱི་ཚོགས་ཀྱི་གོ་ཐོབ་མེད་པའི་བྱིས་པ་ཞིག་ལ་མཚོན་ན།དཀའ་སྡུག་འདི་
ཚོ་ཅི་ལའང་མི་བརྩི་ནའང་། ཁོ་ལ་བྱིས་པ་ཕལ་མོ་ཆེ་དག་ལ་མེད་པའི་མཐུན་རྐྱེན་ཡག་པོ་ཞིག་
འཛོམ་སྟེ། ཁོ་ལ་ཁ་རྒྱབ་ཁོ་ན་ཙམ་གྱི་ཆེད་དུ་གསོན་ཐབས་བྱས་ནས་མི་སྡོད་པའི་ཨ་མ་བྱམས་
སེམས་ཆེ་ཞིང་རང་ག་པ་མ་ཡིན་པ་ཞིག་ཡོད་དོ།།
སྐབས་དེ་ལ། ཨ་རི་ཡར་སྐྱེད་ཆེ་ཞིང་ཕྱུག་པོའི་འཚོ་བ་ནི་མི་མང་ཆེ་བས་སྨོན་པ་འཆོར་
སར་གྱུར་ཡོད། དེ་བཞིན་ཁའེ་རའེ་ཟིའི་ཨ་མས་ཀྱང་རང་ཉིད་ཀྱི་མེད་པོའི་འཚོ་བ་དེ་རྒྱུ་ཆེན་
ཕྱུག་པོའི་འཇིག་རྟེན་ན་ཤིན་ཏུ་ཉམ་ཆུང་འཁོས་ཞན་དུ་སྣང་བར་འདོད་དེ། འདི་ཉིད་ཁུར་
བརྩོན་ཅན་གྱི་ཨ་རིའི་མི་སུ་ཞིག་ཡིན་ཀྱང་རང་སྟེང་དུ་འབྱུང་མི་འདོད་པའི་དོན་དག་ཅིག་རེད།
དང་པོ་ནས་འབྱོར་པ་ཤིན་ཏུ་ཞན་ནའང༌། མོས་མུ་འབྱམས་དངོས་ཤུགས་བརྒྱུད་གསུམ་ནས་བུ་
ཆུང་ཁའེ་རའེ་ཟི་ལ་སྐུལ་ལྕག་ནན་མོ་འདེབས་ཤིང༌།རྟག་པར་བུ་ལ་རང་གི་འདུན་པ་བརྗོད།
དེ་སྐད།“ཨ་མའི་གཅེས་ཕྲུག ང་ཚོ་འདི་ལྟར་མུ་མཐུད་ནས་མེད་པོའི་ཞྭ་མོ་གོན་ནས་སྡོད་
རྒྱུ་ཡིན་ནམ། ངས་མི་གཞན་ཚོས་རང་ཉིད་མེད་པོར་གྱུར་དོན་དཀོན་མཆོག་གི་ཐུགས་བཀོད་
རེད་ཅེས་བཤད་པའི་སྐད་ཆ་དེ་ཚོར་ཉན་འདོད་མེད། ང་ཚོའི་དབུལ་ཕོངས་དཀོན་མཆོག་གིས་
བྱས་པ་མ་ཡིན་པར་སོ་སོའི་འཚོ་བ་ལ་གདམ་ཀ་རྒྱག་སྟངས་ཀྱིས་བྱས་པ་ཡིན་པར་ང་ཡིད་ཆེས།
ཁྱོད་ཀྱི་ཨ་ཕ་ལ་ལྟོས་དང་། མེད་པོའི་ཞྭ་མོ་མགོ་ནས་གཡུག་རྩིས་རྩ་བ་ནས་བྱེད་ཀིན་མེད། ང་
ཚོའི་མི་ཚང་ཆེན་མོ་འདིའི་ནང་ན།མིའི་སྔོན་ལ་འབུད་རྩིས་བྱེད་མཁན་སུ་ཞིག་ཡོད་དམ”ཟེར།
དཀོན་མཆོག་གིས་ཐག་བཅད་པའི་མེད་པོ་རྣམས་ཀྱི་གྲས་ན། རང་ཉིད་རྒྱུ་ཆེན་ཕྱུག་པོར་
གཏང་འདོད་ཀྱི་མི་ཤིན་ཏུ་ཉུང་ཞེས་པའི་ལྟ་བ་འདིས། ཁའེ་རའེ་ཟིའི་སེམས་པ་ཕྲ་མོའི་གསེང་
ནས་ཚེ་སྲོག་གི་ལྟ་བའི་སྒོ་མོ་གཞན་ཞིག་ཐོལ་གྱིས་ཕྱེ་བས། ཁོའི་མི་ཚེ་ལ་སྙིང་པོ་ལེན་ཚུལ་གྱི་ཁ་
གཞན་དུ་ཕྱོགས་སོང༌།
ཆུང་དུས་རིག་རྒྱུ་མཐོང་རྒྱུ་མང་བའི་རྐྱེན་གྱིས། དྲང་བདེན་མ་ཡིན་པའི་ལས་དབང་གིས་
ཁོ་རང་དཀོན་མཆོག་ལ་དོགས་པ་ཟ་རུ་བཅུག དེ་ལྟར། རང་ཉིད་རྒྱུ་ཆེན་ཕྱུག་པོར་གཏང་
འདོད་ཀྱི་རེ་བའི་མེ་སྟག་སྙིང་དབུས་ནས་ཕྱིར་མཆེད། དེ་ནས་བཟུང་། ཁོས་རང་ཉིད་ཀྱི་འདུན་
པ་དེ་ཉིད་སྙིང་ལ་དམ་པོར་ཉར། ཁུར་བརྩོན་གྱི་བགེགས་སུ་གྱུར་པའི་ལེ་ལོ་བཏང་སྙོམས་
སོགས་མི་མཐུན་རྐྱེན་རྣམས་ཁམས་ཀྱི་མཐའ་ལ་སྤྱུགས། བསམ་བློ་བཞི་གསུམ་བཅུ་གཉིས་
བཏང་། བློ་རྩེ་ཉི་ཤུ་རྩ་ལྔ་བསྐོར་རྗེས། འདག་ཆལ་གྱི་ཚོང་བྱས་ཏེ་རྒྱུ་ནོར་ལོངས་སྤྱོད་འཚོལ་རྒྱུ་
བློ་ཐག་བཅད།
བགྲང་བྱ་བཅུ་ལྷག་གི་ནམ་ཟླ་རིང་མོར། མི་ཚང་རེ་རེའི་སྒོ་རྩར་ཕྱིན་ཏེ་འདག་ཆལ་བཙོང་།
གཞུག་ནས་སྟབས་ལེགས་ནས་འདག་ཆལ་སྤྲོད་མཁན་གྱི་སྤྱི་གཉེར་ཁང་དེ་ཕྱིར་བཙོང་། གོང་
ཨ་སྒོར་འབུམ་གཅིག་དང་ཁྲི་གཉིས་རེད། ཁོའི་ལོ་བཅུའི་རིང་གི་འདག་ཆལ་གྱི་ཚོང་གིས་ཨ་
སྒོར་ཉིས་ཁྲི་ལྔ་སྟོང་བསགས་ཚར། ཤུགས་བརྒྱབ་བརྒྱབ་མཐར། སྤྱི་གཉེར་ཁང་དེ་ཁོ་ལ་ཉོ་སྐལ་
དུ་ཐོབ། གན་རྒྱ་བཞག་སྟེ་སྔོན་ལ་ཁོས་ཨ་སྒོར་ཉིས་ཁྲི་ལྔ་སྟོང་གི་གཏའ་མ་སྤྲད་ནས་ལྷག་མའི་
སྒོར་ཁྲི་དགུ་དང་སྟོང་ལྔ་པོ་ཉིན་བཅུའི་དུས་ཆད་ནང་ལ་སྤྲོད་ཡག་བྱེད་རྒྱུ་བྱས། གལ་སྲིད་ཉིན་
བཅུའི་ནང་ལ་གན་རྒྱ་ལྟར་དངུལ་ལྷག་མ་རྣམས་སྤྲོད་མ་ཐུབ་ཚེ། གཏའ་མའི་དངུལ་ཡང་ཕྱིར་
འོང་མེད་པ་སྨོས་ཅི་དགོས།
ཐེངས་དེར། ཚོང་ལས་ཀྱི་ལོ་བཅུའི་ཡུན་ལ་འདག་ཆལ་འཚོང་མཁན་ཁའེ་རའེ་ཟི་ལ་ཚོང་
པ་སྐོར་ཚོ་ཞིག་གི་རྩིས་མཐོང་དང་ཡིད་ཆེས་ཆེན་པོ་ཐོབ་པས། དངུལ་གཡོར་བསྐྱིས་ཀྱི་རོགས་
སྐྱོབ་ཆེན་པོ་ཐོབ་པའི་གནས་ཚུལ་དེ། འདག་ཆལ་སྤྱི་གཉེར་པ་ཚོའི་ཡིད་ཀྱི་དགུ་ལའང་ཤར་མ་
མྱོང་།གན་རྒྱ་མ་སླེབས་སྔོན་གྱི་དགོང་མོ་དེར།དངུལ་བརྒྱད་ཁྲི་ལྔ་སྟོང་འདུས་སོང་བས།ཤུལ་དུ་
ཁྲི་གཅིག་མ་གཏོགས་མ་ཆད།
ཁྲི་གཅིག་གང་ནས་ཀྱང་བཙལ་མ་ཐུབ་པས་ཐབས་ཟད་ནས་དཀོན་མཆོག་ལ་རེ་བའི་ལམ་
ཞིག་སྟོན་པར་གསོལ་བ་བཏབ། དགོང་མོའི་ཆུ་ཚོད་བཅུ་གཉིས་པར་སླེབས་པ་ན། ཁོས་རླངས་
འཁོར་བསྐོར་ནས་གྲོང་ཁྱེར་དེའི་སྲང་ལམ་དུ་ཕྱིན། སྐབས་དེར། ཚོང་དོན་འགན་ལེན་ལས་ཤག་
ཐོག་ཁང་ཞིག་གི་གློག་འོད་ཀྱིས་ཁོའི་མིག་དབང་ཅིག་ཅར་དུ་དྲངས་སོང༌། རླངས་འཁོར་ལས་
མར་བུད་དེ་ལས་དོན་ཁང་དེར་ཕྱིན་པ་ན། ཚོམས་ཆེན་གྱི་ནང་ན་གཞུང་ལས་ཀྱིས་མནར་ནས་
ངལ་བར་གྱུར་པའི་མི་ཞིག་སྒྲོག་ཙེ་ལ་བསྙེས་ནས་བསྡད་འདུག་པ་མཐོང་། མི་དེས་དོགས་པ་
དང་བཅས་ཁའེ་རའེ་ཟི་ལ་བལྟ་ཙམ་བྱས་རྗེས། ལས་ཀ་ལ་སུན་སྣང་ཆེན་པོ་སྐྱེས་པའི་ཚུགས་ཀ་
ཞིག་བསྟན་ནས་མགོ་སླར་ཡང་མར་བསྙེས་སོང་།ཁའེ་རའེ་ཟིས་མིག་མདུན་གྱི་མི་འདི་འཚོ་བས་
སྡུག་སྦྱོང་བར་མེད་དུ་བཏང་ནས་ཡར་ལངས་རྒྱུ་མེད་པར་བྱས་ཚར་བའི་མི་ཞིག་རེད་སྙམ་ཞིང་།
མི་དེས་ང་ལ་ཁ་ཡ་ཙམ་ཡང་བྱེད་ཀིན་མི་འདུག་སྙམ། ཁོས“ཡིན་གཅིག་མིན་གཅིག་ལ་སྤོབས་པ་
བསྐྱེད་དགོས”ཞེས་རང་ལ་སྐུལ་མ་བཏང༌།
“ཁྱོད་ཀྱིས་དཀའ་ལས་རྒྱག་མི་དགོས་པར་ཨ་སྒོར་ཆིག་སྟོང་འཚོལ་འདོད་དམ།” ཁོས་མི་
དེ་ལ་དྲིས།
མི་དེས་འདར་ཡང་ཞིག་བརྒྱབ། མགོ་ཕྱིར་དགྱེས་ཏེ་འཚེར་སྣང་དང་བཅས། “ལོས་འདོད།
ངས་ཅི་ཞིག་བྱེད་དགོས”ཞེས་དྲིས།
“དཀའ་ལས་ཅི་ཡང་རྒྱག་མི་དགོས། ཁྱེད་ཀྱིས་ང་ལ་ཨ་སྒོར་ཁྲི་གཅིག་གི་སྤྲད་ཁྲ( )
སྤྲོད་དང་། མི་འགྱངས་པར་ང་ཕྱིར་བུན་དངུལ་འདི་ཁྱོད་ལ་སྤྲོད་དུ་འོང་དུས། སྒོར་ཆིག་སྟོང་
གི་སྐྱེད་ཀ་ཡོད།” ཁའེ་རའེ་ཟིས་དེ་སྐད་བཤད་ཞོར་གཞན་པའི་གཡར་ཁྲ() ཐམས་ཅད་
མི་དེར་བསྟན།
མཚན་ནག་དགུང་ལ། ཁའེ་རའེ་ཟི་ལས་ཤག་དེ་ལས་ཕྱིར་ཐོན་དུས། ཨ་སྒོར་ཁྲི་གཅིག་གི་
སྤྲད་ཁྲ་སྟོད་ཐུང་གི་ཁུག་མའི་ནང་དུ་བཅུག་ཚར། དེ་ནས་བཟུང་། ཁོའི་ཚོང་ཡར་ངོའི་ཟླ་ལྟར་
འཕེལ། འདག་ཆལ་སྤྱི་གཉེར་ཁང་ལས་གཞན། ཁོས་ད་དུང་གཞན་པའི་སྤྱི་གཉེར་ཁང་བདུན་
ཙམ་བཙུགས།
གཞུག་ནས། གོ་སྐབས་རེ་ཡོད་ཚེ་ཁོ་ལ་ལོངས་སྤྱོད་སྒྲུབ་པའི་མན་ངག་གང་ཡོད་གསུང་
གནང་ཡོད་པའི་རེ་བ་ཞུ་སྐབས།ཁོས་ཆུང་དུས་ཨ་མས་ཁོ་ལ་བཤད་པའི་སྐད་ཆ་དེ་དག་ཡིད་ལ་
དྲན་པར་བྱས་ཏེ། “ང་ཚོའི་དབུལ་ཕོངས་དཀོན་མཆོག་གིས་བྱས་པ་མ་ཡིན་པར་སོ་སོའི་འཚོ་བ་
ལ་གདམ་ཀ་རྒྱག་སྟངས་ཀྱིས་བྱས་པ་ཡིན་པར་ང་ཡིད་ཆེས། ཁྱོད་ཀྱི་ཨ་ཕ་ལ་ལྟོས་དང་། མེད་
པོའི་ཞྭ་མོ་མགོ་ནས་གཡུག་རྩིས་རྩ་བ་ནས་བྱེད་ཀིན་མེད། ང་ཚོའི་མི་ཚང་ཆེན་མོ་འདིའི་ནང་ན།
མིའི་སྔོན་ལ་འབུད་རྩིས་བྱེད་མཁན་སུ་ཞིག་ཡོད་དམ”ཞེས་པའི་ཚིག་འདིས་ལན་སྟེར་ཡོང༌།
ང་ཚོས་སྣང་བ་གཏད་དགོས་ས་ནི། གཏམ་རྒྱུད་ཁྲོད་ཀྱི་ཁའེ་རའེ་ཟིས་རང་རྒྱུད་ན་རྟག་
པར་མིག་ལ་སྣང་དུ་མེད་པའི་རིན་ཆེན་ནོར་བུ་ཞིག་བསྣམས་ཡོད་པ་དེ་ཡིན་ལ། དེ་ལྟ་བུའི་
ནོར་བུ་ནི་གཏམ་རྒྱུད་འདི་ལས་ང་ཚོས་མྱང་འགྱུར་གྱི་དགའ་བྲོད་ཀྱི་སེམས་པ་རང་ལུས་
དང་ཡ་མ་བྲལ་བར་གྲིབ་མ་བཞིན་འགྲོགས་ནས་ཡོད་པ་དེའོ། །དེ་དང་ལྷན་ཅིག་མཐོང་ཐུབ་
པ་ནི། ང་ཚོ་མི་ཕལ་མོ་ཆེ་དང་བསྡུར་ན། ཁའེ་རའེ་ཟིའི་འབྱོར་བ་སྒྲུབ་པའི་མཐུན་རྐྱེན་ཤིན་
ཏུ་རྡུགས་ནའང་། ཁོས་རང་གི་བརྩོན་ཆེན་ལ་བརྟེན་ནས་སྔོན་ཆད་ཡིད་ལའང་ཤར་མ་མྱོང་
བའི་འདུན་མ་དེ་ཉིད་མངོན་སུམ་དུ་བྱས་པ་དེའོ། །
བདག་ཉིད་རྙེད་ན་རྒྱུ་འབྱོར་རྙེད་པ་ཡིན་
ཡ་ཧུ་དཱ་པ་ཚོར་རྒྱུགས་ཆེ་བའི་གཏམ་རྒྱུད་འདི་འདྲ་ཞིག་ཡོད་དེ། གངས་རི་ལྟར་དཀར་བའི་
བྱི་ལ་གཉིས་ཡོད་པ་ཁང་ཐོག་ནས་སེམས་ཤུགས་ཡོད་རྒུས་རྩེད་མོ་རྩེ་བཞིན་ཡོད། མཉམ་མ་གཞག་
པར་ཁོ་གཉིས་གློ་བུར་དུ་དུད་ཁུང་ཞིག་གི་ནང་ལ་ལྷུང་། ཁོ་གཉིས་ཐབ་ཁུང་ནས་ཕྱིར་ཐོན་པ་ན།
གཅིག་གི་གདོང་ལ་དྲི་མག་འགོས་ནས་གདོང་དཀར་པོ་དེ་ནག་པོར་བསྒྱུར་འདུག་ལ། གཞན་པ་དེའི་
གདོང་ལ་དྲི་མག་མ་འགོས་པར་དཀར་གཙང་དུ་འདུག གདོང་ནག་པོར་བསྒྱུར་ཚར་བའི་བྱི་ལ་དེས་
གྲོགས་པོ་བྱི་ལ་གཞན་པ་དེའི་གདོང་སྔར་བཞིན་དཀར་པོར་འདུག་པ་མཐོང་བས། རང་ཉིད་ཀྱི་
གདོང་ཡང་དེ་བཞིན་དཀར་པོར་འདུག་བསམས་ནས་མུ་མཐུད་དུ་རྩེད་མོ་རྩེས། གདོང་དཀར་པོའི་
བྱི་ལ་དེས་གྲོགས་པོའི་གདོང་ནག་པོར་བསྒྱུར་འདུག་པ་མཐོང་བས་རང་ཉིད་ཀྱི་གདོང་ལ་ཡང་དེ་
བཞིན་དྲི་མག་འགོས་འདུག་བསམས་ཏེ་ཆུ་ཁར་རྒྱུག་ནས་ཁྲུས་བརྒྱབ།
གཏམ་རྒྱུད་འདིས་ང་ཚོ་ལ་བསྟན་པ་ནི། སྐྱེ་བོ་རེ་རེ་རང་ཚུགས་སུ་གནས་པའི་མི་རང་
མཚན་པ་ཡིན་གཤིས། སྐྱེ་བོ་གཞན་ལ་ལད་མོ་མི་བྱ་བར་བློ་ཞིབ་མོས་དོན་དམ་པའི་བདག་
ཉིད་བཙལ་ཏེ་རང་ངོ་རང་གིས་ཟིན་དགོས་པ་དེ་རེད།
བདག་ཉིད་བདག་གིས་ངོ་ཤེས་པ་ནི། རང་སྟེང་ན་ས་བོན་གྱི་ཚུལ་དུ་ཡུན་རིང་ཉར་བའི་
རང་རྟོན་རྙེད་པ་དེའོ། ། དེ་སྐད་ཨེ་མུར་སན་གྱིས། “རང་ཉིད་རང་གི་བསམ་བློ་ལ་ཡིད་ཆེས་
ཤིང་། རང་ཉིད་ཀྱི་ནང་གི་འཇིག་རྟེན་ཡང་དག་ཏུ་སྒོམ་སྟེ། སྐྱེ་བོ་ཐམས་ཅད་ལ་ཡང་དག་
མིག་གིས་ལྟ་བ་དེ་ལ་ལྷན་སྐྱེས་ཀྱི་ཤེས་རབ་ཅན་ཟེར”ཞེས་གསུངས། སྐྱེ་བོ་ཐམས་ཅད་ཀྱིས་
རང་ཉིད་སྐྱེས་ཐོབ་ཀྱི་ཤེས་རབ་ཅན་ཞིག་ཏུ་འགྱུར་འདོད་པ་མིན་ནའང་། དོན་རབ་འགྲུབ་
མི་འདོད་མཁན་ཕལ་ཆེར་མེད་དོ། །ཨེ་མུར་སན་གྱི་སྐད་ཆ་འདི་ལྷན་སྐྱེས་ཀྱི་ཤེས་རབ་ཅན་
དུ་འགྱུར་འདོད་ཀྱི་སྐྱེ་བོ་ཁོ་ན་ལ་བལྟོས་ནས་བཤད་པ་མ་ཡིན་པར། རང་ཡིད་རང་ལ་རྟོན་པ་
ཞེས་པའི་ཚིག་དོན་འདི་གཙོ་བོར་བསྟན་པ་ཡིན་ནོ། །དེ་ཡང་ཡིན་ཏེ། རང་ཉིད་རང་ལ་ཡིད་
ཆེས་པ་ནི་བདག་ཉིད་གསར་དུ་རྙེད་པའི་ཉེར་བསྡོགས་ཡིན་པས་སོ། །
དེའི་ཕྱིར། རང་སེམས་ཀྱིས་འདོད་པའི་ཆོས་གང་ཡིན་པ་གསལ་བོར་ངེས་ཐོག ཡིད་
བརྟན་འཕེར་བའི་སྒོ་ནས་དེ་ལ་བརྩོན་ནུས་ན། ཁྱོད་ཀྱིས་རང་ཉིད་གསར་དུ་རྙེད་ཐུབ་པར་མ་
ཟད། མ་གཞི་ནས་ཁྱོད་ལ་གཏོགས་པའི་རྒྱུ་ནོར་ལོངས་སྤྱོད་ཀྱང་ཞོར་ལ་རྙེད་པར་འགྱུར་རོ། །
གླགས་ཀྱི་མདའ་མོ་དགའ་བྲོད་གཞུ་ལ་དྲོངས།
སྐྱེ་བོ་མང་ཆེ་བས་རང་གི་དོན་གྲུབ་མ་ཐུབ་པའི་རྩ་བ་རང་ལ་ཤེས་བྱ་ཡོན་ཏན་འཛོམ་
ཡང་དེ་བེད་སྤྱོད་གླགས་མེད་པའི་རྒྱུ་མཚན་ལ་ཐུག་ཡོད་པར་འདོད། ཡང་སྐྱེ་བོ་སྐོར་ཞིག་
གིས། རང་ལས་འཁོས་ཞན་གྱི་མི་དེ་ཚོར་གོ་འཕར་རྒྱུ་འབོགས་ཀྱི་བསྐལ་པ་ཡོད་ན་ང་ལ་
ཅིའི་ཕྱིར་མེད་སོང་བ་ཡིན་ནམ་ཞེས་འཁང་ར་བྱེད། ངས་བལྟས་ན། དེ་ལ་ནོར་འཛོལ་ཅུང་
ཞིག་འདུག་སྙམ་སྟེ། ཁྱོད་ཀྱིས་ཕ་རོལ་པོ་དེ་ཁྱོད་ལས་འཁོས་ཞན་ཡིན་པ་ཇི་ལྟར་ཤེས། སྐྱེ་བོ་
སུ་ཞིག་ཡིན་ཀྱང་རྒྱུ་མེད་རྐྱེན་མེད་ལ་འཐོབ་འདོད་ཀྱི་ཆོས་གང་ཞིག་བདག་གིར་བྱེད་ནུས་
མེད་དེ། འཁོས་ཞན་ནུས་མེད་ཅིག་ཡིན་དུ་ཆུག་ཀྱང་། ཁོའི་ལུས་སྟེང་ན་ང་ཚོས་བསླབ་པའི་
མིག་ལྟོས་སུ་གཟུང་ས་ཤིན་ཏུ་མང་ངོ་། །ད་དུང་རང་གི་ཤེས་རིག་རིན་ཆེན་དང་པོ་ས་རྡུལ་ནང་
དུ་ལུས་པར་འདོད་པའི་གྲོགས་པོའང་མང་མོད། ཞིབ་ཏུ་བསམ་བློ་ཞིག་ཐོངས་དང་། ཅིའི་ཕྱིར་
ཁྱོད་ལ་ཤེས་རིག་གི་གསེར་དངུལ་ཕྱུར་བུར་གཏམས་ཀྱང་དེ་སྤྱོད་གླགས་མེད་པར་གྱུར་པ་རེད།
དཀོན་མཆོག་གིས་གཅུན་པ་ཡིན་ནམ།དེ་ཡང་ཡིན་མི་སྲིད་དེ། དཀོན་མཆོག་གི་སྤྱན་རས་ལ་
ཕྱོགས་ལྷུང་ཉེ་རྒྱང་མེད་པའི་ཕྱིར།
ངས་བལྟས་ན། དཀོན་མཆོག་ལ་འཁང་ར་བྱེད་པ་ལས། རང་གིས་རང་ལ་ཤ་ཚ་མ་ཤེས་པ་
ལ་ལེ་བདའ་བྱས་ན་འགྲིག་སྟེ། སྐྱེ་བོ་གང་མང་ཞིག་ལ་གླགས་སྐབས་ཅི་རིགས་ཐོབ་ཀྱང་ཟིན་
དུ་མེད་པ་དེ་རང་ཉིད་ལན་པ་ཡིན་པའི་ཕྱིར་རོ། །ང་ཚོའི་སྤྱི་ཚོགས་འདིའི་གྲུ་ཟུར་ཐམས་ཅད་
འགྲན་རྩོད་ཀྱི་གཟུགས་བྱེ་བ་སྙེད་ཀྱིས་བཀང་ཡོད་པས། རང་ཉིད་ཕྱིར་ངོམ་མི་ནུས་པའམ།
ལས་ཀའི་ཁྲོད་དགའ་བྲོད་ཆེན་པོས་རང་མགོ་རང་གིས་ཐོན་མི་ནུས་ཀྱང་། གླགས་སྐབས་ཅི་
རིགས་རྒྱུ་མེད་རྐྱེན་མེད་ངང་ལ་ཁྱོད་ཀྱི་མགོ་ཐོག་ཏུ་བབས་པ་ཡིན་ན། དེ་ཉིད་གཟོད་དཀོན་
མཆོག་གི་ཉེ་སྐྱོར་ཕྱོགས་ལྷུང་དུ་བརྗོད་ཆོག
དགའ་བྲོད་ནི་རྣོ་ཁབ་ལེན་དང་འདྲ་བས། རང་རྒྱུད་ན་དེ་གཞི་གྲུབ་པའི་སྐབས་དག་ལ།
གླགས་སྐབས་ཐམས་ཅད་ལྕགས་ཕྱེའི་རྣམ་པ་ལྟར་རང་བཞིན་གྱིས་ཁྱོད་ཀྱི་གན་དུ་འཁོར་ཡོང་
སྟེ། གླགས་སྐབས་ཐམས་ཅད་གདོད་ནས་དགའ་བྲོད་ཀྱི་སྙིང་ཤ་ཡོད་པའི་སྐྱེ་བོ་དག་ལ་དགའ་
བའི་ཕྱིར་རོ།།
རའོ་མན་རའོ་ལན་གྱིས་དེ་སྐད། “སྐྱེ་བོ་གཞན་དང་ཁོར་ཡུག་ལ་ལེ་བདའ་བྱེད་པའི་
སེམས་ཤུགས་དེ། རང་ཉིད་ཡར་སྐྱེད་ཀྱི་སྟོབས་ཤུགས་ལ་བསྒྱུར་རྒྱུ་ནི་དོན་རབ་འགྲུབ་པའི་
ཉེར་བསྡོགས་གཙོ་བོ་ཡིན”གསུངས་པ་ལྟར། སྐྱོ་ངལ་ཞུམ་ཅན་གྱི་སེམས་པ་མཐར་བསྐྲད་ནས་
དེའི་གོ་ས་དགའ་བྲོད་ཀྱི་སེམས་ཁམས་ལ་སྤྲོད་དགོས། ལེ་བདའ་དང་འཁང་ར་ཐམས་ཅད་ཁ་
གཡོར་ས་ཉིད་ལས་མ་འདས་སོ། །དེའི་ཕྱིར། ཁ་ཞེ་གཉིས་མེད་ཀྱིས་རང་ཉིད་ཡར་སྐྱེད་ཡོང་ལ་
བརྩོན་པ་ཁོ་ནས།དེ་ལྟ་བུའི་ཁབ་ལེན་དེས་ཁྱོད་ལ་དབང་དུ་འཇུག་གོ།
མི་ཚོས་རྒྱུན་དུ། གླགས་སྐབས་ཀྱིས་ནམ་ཡང་སྟ་གོན་ཡོད་པའི་མི་ལ་གཟིགས་པར་
འགྱུར་ཟེར་བ་ལྟར་རེད། འོ་ན་བྱེ་བྲག་ཏུ་སྟ་གོན་ཇི་ལྟར་བྱེད་ཅེ་ན། དཔེར་ན་མི་ཞིག་འཁོར་
སྒུག་ཚོམས་ཆེན་གྱི་རྐུབ་སྟེགས་གོག་ཏོ་དེའི་སྟེང་བསྡད་ནས་མེ་འཁོར་ལ་སྒུག་པ་ནང་བཞིན་
ཅི་ཡང་མི་བྱེད་པར་གླགས་སྐབས་ལ་སྒུག་ལུགས་འདིས་ཅི་ཡང་མི་འགྲུབ་སྟེ། མེ་འཁོར་ལ་
དུས་བཅད་ཡོད་པས་ངང་རྒྱུད་རིང་པོས་སྒུག་ཐུབ་ན་ནམ་ཞིག་དུས་བཅད་ལྟར་སླེབས་ངེས་
མོད། གླགས་སྐབས་ལ་དུས་བཅད་མེད་པས་སྒུག་ནས་སླེབས་པ་ཞིག་མ་ཡིན་ནོ། །དེ་ཡང་
གླགས་སྐབས་ནི་རི་དྭགས་རྔོན་དུས་གློ་བུར་མིག་མདུན་དུ་མཆོངས་ཡོང་བའི་རི་བོང་དང་
འདྲ་སྟེ། སྐབས་ཐོག་ལ་མདའ་གཟུར་འཕེན་ཐུབ་པའི་སྟ་གོན་སྔོན་དུ་ཟིན་ནས་ནགས་ཚལ་དུ་
ཕྱིན་པ་ཡིན་ན། མིག་མདུན་གྱི་རི་བོང་དེ་མི་འཆོར་བར་སོད་ཅིང་། དེ་ལྟ་མ་ཡིན་ཚེ། རི་བོང་
དེ་བལྟས་བལྟས་རིག་རིག་ལ་བོའུ་རྭ་རིང་ཕྲག་ཏུ་འཁུར་བའི་རི་དྭགས་པ་ཁྱོད་ཀྱི་མིག་ལམ་
ནས་ཡལ་ངེས་པའི་གནས་ལུགས་དེ་བཞིན་ནོ། །
དོན་འདིས་བདག་ལ་ཤིག་སེ་ཕེར་གྱི་གསུང་ཞིག་དྲན་ཏུ་འཇུག་སྟེ། ཇི་སྐད། མེ་ཏོག་
འཐུ་བའི་སྐྱེ་བོ་ཚོས།“མཚར་སྡུག་ཆུ་སྐྱེས་ཀྱི་འདབ་བརྒྱ་ལྷུག་པར་རྒོད་དུས། དུས་ཐོག་དེ་ལ་
མྱུར་མོར་འཐོག་དགོས་ཏེ། དུས་ཀྱི་མཛེས་སྡུག་ལ་ཕྱིར་འོང་མེད་པས། འགོར་དྲགས་ན་འདབ་
མ་རྙིང་ནས་ས་ལ་ཟགས་འགྲོ”གསུངས་པ་ལྟར། གླགས་སྐབས་གང་ཡོད་སྐབས་དེ་ཤེད་ལ་ལག་
གིས་ཟིན་པར་བྱས་ཏེ་དགའ་བྲོད་ཀྱི་སེམས་པས་བེད་སྤྱོད་ཡག་བྱ་དགོས་སོ། །
དྲོད་སེམས་ངར་མས་ནང་གི་འཁྱགས་པ་ཞུ།
སྔོན་ཆད་བུ་ཆུང་ཞིག་ཡོད་པ་དེའི་གཟུགས་པོ་ན་ཟླ་ཚོའི་གྲས་ནས་ཐུང་ཤོས་ཡིན་པས།
གྲོགས་པོ་ཚོ་དང་མཉམ་དུ་རྩེད་མོ་རྩེ་མ་འདོད། ཁོ་ལ་གྲོགས་པོ་མེད་པས། རྟག་པར་སྟོང་རྐྱང་
དུ་ཞིང་ཁ་དག་ལ་ཕྱིན་ཏེ་སྐྱོ་གདུང་གི་ངང་ལ་འཆམ་འཆམ་བྱས། ཉིན་གཅིག་གི་ཞོགས་པར།
འགྲོ་རོགས་འདུག་རོགས་གཅིག་ཀྱང་མེད་པའི་བུ་ཆུང་དེ་རྒན་པོ་སྟོད་སྒུར་ཞིག་ལ་འཕྲད། རྒན་
པོས་རྒྱབ་ཏུ་ལྟོ་ཕད་རལ་པོ་ཞིག་འཁུར་ཡོད་ལ། ལྟོ་ཕད་ལ་ལྷན་པ་དཀར་སེར་སྔོ་དམར་དགུ་
བརྩེགས་བརྒྱབ་འདུག་ནའང༌། ལྟོ་ཕད་ཀྱི་ཞབས་ན་ཨི་ཁུང་ཞིག་བརྡོལ་འདུག་པ་དེར་ལྷན་ང
བརྒྱབ་མེད།
བུ་ཆུང་དེས་རྒན་པོར་བལྟས་འདུག་སྐབས། རྒན་པོའི་རྒྱབ་ན་ཡོད་པའི་ལྟོ་ཕད་ཀྱི་ཨི་ཁུང་
ལས་སེར་ལམ་ལམ་གྱི་གསེར་རྡོག་གཅིག་དང་འཁྱགས་རོམ་དུམ་བུ་གཅིག་མར་ཟགས་སོང་།ཁོས་
དེ་མ་ཐག་ཅ་ལག་དེ་གཉིས་ཡར་བསྒྲུགས་ཏེ་ཧ་མ་གོ་བར་མུ་མཐུད་ནས་མདུན་དུ་འགྲོ་བཞིན་
པའི་རྒན་པོ་ལ་སྤྲད།
“ཁམས་བཟང་། ཁྱེད་ཀྱི་ཅ་ལག་ལྟོ་ཕད་ལས་མར་ཟགས་སོང”ཞེས་བཤད། རྒན་པོས་
བྱམས་པའི་མིག་གིས་བལྟ་ཞོར། ཁོའི་མགོ་ལ་བྱིལ་བྱིལ་ཞིག་བྱས་ཏེ། “ཁྱོད་ཀྱིས་རྙེད་པ་ཡིན་ན།
ཅ་ལག་འདི་གཉིས་ལས་གཅིག་ཁྱོད་ཀྱིས་ཉོར། ཁྱོད་ལ་གང་མཁོ”ཞེས་དྲིས།
བུ་ཆུང་གིས་དཀྱིལ་མཛུབ་ཁ་ནང་དུ་བཅུག་ནས་འདང་ཞིག་བརྒྱབ་རྗེས། “ང་ལ་འཁྱགས་
རོམ་དེ་མཁོ”ཞེས་སྨྲས་པ་ན། རྒན་པོ་ཡ་མཚན་ནས། “འཁྱགས་རོམ་འགྲམ་གྱི་ཅ་ལག་འདི་ཅི་
ཞིག་ཡིན་པ་ཁྱོད་ཀྱིས་ཨེ་ཤེས”ཞེས་དྲིས།བུ་ཆུང་གིས། “དེ་གསེར་རྡོག་ཅིག་རེད།” “ཡིན་ནའང་
ང་འཁྱགས་རོམ་ལ་དགའ། ངས་འཁྱགས་རོམ་འདི་ང་དང་གཅིག་པ་གཅིག་རྐྱང་རེད་སྙམ་སྟེ།
ལུས་ཧྲིལ་པོ་འཁྱག་ཤུར་ཤུར་དུ་འདུག་པས། དྲོད་ཁོལ་ཟེར་བ་གཞི་ནས་ཧ་གོ་ཡི་མི་འདུག”ཅེས་
ལན་བཏབ།རྒན་པོས་ཅི་ཞིག་ཧ་གོ་སོང་བ་ལྟར།བུ་ཆུང་གི་རེ་བ་ཁས་བླངས།
རྒན་པོ་ཕྱིན་སོང་། བུ་ཆུང་གིས་འཁྱགས་རོམ་དེ་པང་ནས་ས་ལྡིང་གནམ་ལྡིང་བྱེད་ཞོར་
ནང་དུ་ལོག ལམ་ཁ་ནས་གྲོགས་པོ་ཆུང་ཆུང་མང་པོ་ཞིག་ལ་འཕྲད།སྔོན་ཆད་ཁོས་གྲོགས་པོ་དེ་
ཚོར་ཁ་ཡ་ཙམ་ཡང་མི་བྱེད་ནའང༌།དེ་རིང་དེ་ལས་ལྡོག་སྟེ། འཁྱགས་རོམ་དེ་ཅ་ལག་རྩ་ཆེན་ཅི་
ཡང་མིན་ནའང་། ཁོའི་སེམས་པ་གཏིང་ནས་དགའ་རུ་བཅུག་གཤིས། དགའ་བའི་གད་མོ་དགོད་
ཞོར་འཕྲད་ཚད་ཀྱི་གྲོགས་པོ་ཆུང་ཆུང་ཚང་མར་ཁམས་བདེ་ཞུས། ནང་དུ་འབྱོར་རྗེས། འཁྱགས་
རོམ་དེ་ཞུ་ནས་འབྲས་རྡོག་ཙམ་ལས་ལྷག་མེད་པ་མཐོང་། མཐའ་མཇུག འབྲས་རྡོག་ཙམ་པོ་
དེའང་ཁོའི་ལག་མཐིལ་ནས་ཡོངས་སུ་ཞུ་ཚར།
བུ་ཆུང་གི་སེམས་པ་ཅུང་ཙམ་སྐྱོ་སོང་། སྐབས་དེར། ཁང་པའི་ཕྱི་ལོགས་ནས་གྲོགས་པོ་
ཆུང་ཆུང་ཚོའི་སྐད་ཅིག་རྣ་ལམ་དུ་གྲགས་སོང་། མཉམ་བཞག་པ་ན། གྲོགས་པོ་ཚོས་ཁོ་འབོད་
ཀྱིན་འདུག་པ་ཐོས།ཁོ་ཁང་པའི་ནང་དུ་ཡིབ་ནས་གྲོགས་པོ་ཆུང་ཆུང་ཚོའི་ལྷག་བསམ་ཟོལ་མེད་
ཀྱི་འཛུམ་མདངས་དང་མིག་ཟུང་ལས་འཕྲོས་པའི་རེ་བའི་འོད་མདངས་ལ་ལྐོག་ལྟ་ཞིག་བྱས་
རྗེས་སྤོབས་པ་བསྐྱེད་དེ་ཕྱི་ལོགས་སུ་ཕྱིན། གྲོགས་པོ་ཆུང་ཆུང་ཚོས་དགའ་བའི་སྐད་ཅོར་རྒྱག་
བཞིན་ཁོ་ཁྲིད་ནས་རྩེད་མོ་རྩེ་རུ་སོང་།
ཉི་མ་དེར། སྐྱིད་པོ་ཆེན་པོ་བྱུང་སོང༌།དགོང་མོར་ནང་དུ་ལོག་རྗེས།ཁ་རོག་གེར་ཉལ་ཁྲིའི་
སྟེང་དུ་ཁ་སྦུབ་ཏུ་ལོག་ནས་ཐེངས་གཅིག་ངུས། རྒྱུ་མཚན་ནི་ཁོ་སྔོན་ཆད་འདི་ལྟར་དགའ་མྱོང་
ཁྱོན་ནས་མེད་པའི་རྐྱེན་གྱིས་དང༌། ཁྱད་པར་དུ་སྔོན་ཆད་རང་ཉིད་བསམ་གཟས་ནས་གྲོགས་
པོ་ཚོར་གཟུར་ནས་སོང་བར་འགྱོད་པ་སྐྱེ་བའི་ཕྱིར་རོ། །སྐབས་དེར། སྒྲ་གསལ་ལ་མི་གསལ་ཞིག་
གྲགས་སོང་། ཕལ་ཆེར་མི་ཞིག་གིས་ཁོའི་སྒེའུ་ཁུང་རྡུང་གིན་ཡོད་པ་འདྲ། ཁོས་མིག་ཆུ་གཙང་
མར་ཕྱིས་ནས་སྒེའུ་ཁུང་གི་ཕྱི་རོལ་ཏུ་སོང་བ་ན།ཕྱི་ལོགས་ན་ཉིན་དེའི་ཞོགས་ཀར་མཐོང་བའི་
རྒན་པོ་ལྟོ་ཕད་འཁུར་མཁན་དེ་ལངས་བསྡད་པ་མཐོང༌།
རྒན་པོས་དགོད་ཞོར།“ངའི་འཁྱགས་རོམ་དེ་གང་དུ་ཡོད”ཅེས་དྲིས།
“ངས་ཞུ་རུ་བཅུག་ཚར། དགོངས་པ་མ་ཚོམ།” བུ་ཆུང་གིས་དོགས་མི་བདེ་བའི་ངང་ལ་དེ་
སྐད་བཤད།
“དགོངས་དག་ཞུ་མི་དགོས། ཁྱོད་ཀྱིས་བཤད་མ་ཐག་པ་ལྟར་རེད། འཁྱགས་རོམ་དེ་རང་
གིས་ཞུ་བཅུག་པ་དེ་དོན་དག་དགའ་མོ་ཞིག་རེད།” “ཁྱོད་ཀྱི་སེམས་དྲོན་མོས་འཁྱགས་པ་དེ་
ཞུར་བཅུག” རྒན་པོས་དེ་སྐད་བཤད།
བུ་ཆུང་གིས་གཏམ་གཞུག་མ་དེ་ལ་འདང་ཡང་ཡང་བརྒྱབ་རྗེས། བསམ་བློ་ཡོངས་སུ་
འཁོར་བས། རྒན་པོ་ལ་དམ་དུ་འཁྱུད་ནས་སྐུ་དྲིན་ཞུས། རྒན་པོས་ཁོ་ལ་རང་རྟོན་འཕེར་བར་
བྱས་ལ།དེའང་རྒན་པོས་སྤྲད་པའི་འཁྱགས་རོམ་ལས་བྱུང་བ་ཡིན་ནོ། །
རྒན་པོ་བུ་ཆུང་གི་ལག་མཐིལ་ནས་ཞུ་ཚར་བའི་འཁྱགས་རོམ་བཞིན་གར་སོང་ཆ་མེད་དུ་
གྱུར། བུ་ཆུང་སྒེའུ་ཁུང་གི་འགྲམ་དུ་ཧོན་ཐོར་ནས་ཡུད་ཙམ་ཞིག་འགོར། རྣ་ལམ་དུ་ཐག་རིང་
ནས་ཡོང་བའི་སྐད་གསལ་ལ་མི་གསལ་གྲགས་ཡོང་སྟེ། “བུ་གུ། ཁྱོད་ཀྱིས་ལྷག་བསམ་དྲོན་མོ་དེ་
ནམ་ཡང་འདོར་མི་ཉན”ཟེར། བུ་ཆུང་གི་གདོང་ལ་འཛུམ་ཞིག་ལངས་སོང༌།
བུ་ཆུང་གིས་འཁྱགས་རོམ་བདམས་པ་འགྲིག་ཡོད་དེ། འཁྱགས་རོམ་གྱིས་ཁོའི་སེམས་
ནང་གི་འཁྱགས་པ་ཞུ་བར་གྲོགས་བྱས་ལ། དེ་ལ་བརྟེན་ནས་རིང་ནས་བོར་བའི་དྲོད་སེམས་དེ་
ཕྱིར་རྙེད་པ་གསེར་སྲང་སྟོང་གིས་མི་ཁུག་པའི་འབྱོར་པ་རང་ཡིན་པའི་ཕྱིར་རོ། །སྐྱེ་བོ་སུ་ཞིག་
ལ་ཆ་བཞག་ནའང་། དྲོད་སེམས་ནི་རང་བཞིན་གྱིས་གསེར་དངུལ་ལས་རྩ་ཆེ་སྟེ། དྲོད་སེམས་
མེད་ན། སྒོ་ཕྱི་ནང་རྒྱུ་ཡིས་བཀང་ཡང་དོན་ལ་ཅང་མེད་དབུལ་པོ་ཡིན་ནོ། །
ལོ་འགའི་སྔོན་ལ་བདག་གིས་གསར་འགྱུར་ཞིག་མཐོང་མྱོང་། ཨ་རིའི་རྒྱུ་ཆེན་ཕྱུག་པོ་
ཞིག་གིས་གློ་བུར་རང་སྲོག་གཅོད་རྩིས་བྱས། རྒྱུ་མཚན་ནི་རང་ལ་ལས་རྒྱུ་འཐབ་རྒྱུ་གཅིག་
ཀྱང་མེད་པའི་རྐྱེན་གྱིས་ཡིན་ཟེར་ཞིང་། འཚོལ་རྒྱུའི་རྒྱུ་ཐམས་ཅད་བཙལ་ཚར་བས་མུ་
མཐུད་ནས་གསོན་བསྡད་ན་སྙིང་པོ་ཅི་ཡང་མེད་ཟེར། སེམས་གསོ་སྨན་པ་ཞིག་གིས་ཁོ་ལ་
གླིང་ཆེན་ཨ་ཧྥེ་རི་ཁར་ཕྱིན་ནས་མིག་གིས་ཡར་མར་ལ་ཐེངས་གཅིག་བལྟ་རྒྱུའི་དགོངས་
འཆར་བཏོན། ཁོས་སྨན་པའི་ངག་ལ་ཉན་ནས་དེར་ཕྱིན། ཕྱིར་ལོག་རྗེས། ཁོའི་རྟོགས་པ་ཧར་
གྱིས་སད་ནས་ཞལ་འདེབས་ཚོགས་པ་ཞིག་བཙུགས་ཏེ། ཨ་ཧྥེ་རི་ཁའི་མེད་པོ་དབུལ་རྐྱང་
རྣམས་ལ་དངོས་པོའི་མཐུན་རྐྱེན་རྒྱ་ཆེ་མུ་མེད་གནང་། ཁོས་གསོན་པའི་སྙིང་པོ་སླར་ཡང་རྙེད།
དོན་དག་ངོ་མ་འདིས་ང་ཚོ་ལ་བསྟན་པ་ནི། མི་ཞིག་ཡིན་ཙ་ན། དྲོད་སེམས་ཀྱི་འབྱོར་
པ་དེ་གཞན་པའི་འབྱོར་པ་གང་ལས་ཀྱང་རྩ་ཆེ་སྟེ།དེ་ཡོད་ན། ཟང་ཟིང་གི་འབྱོར་པ་ལ་སེམས་
ཁྲལ་ཅི་ཡང་བྱེད་མི་དགོས་པས་སོ། །བུ་ཆུང་དེའི་ལག་གི་འཁྱགས་རོམ་ཞུ་སོང་ནའང་། ཤུལ་
ཏུ་གཅིག་ཀྱང་མ་ལྷག་པ་ག་ལ་ཡིན་ཏེ། བུ་ཆུང་གིས། ལག་མཐིལ་དུ་ལྷག་པའི་ཆུའི་ཐིགས་པ་
རེ་རེ་ལས། འཁྱགས་པའི་ནང་རོལ་ན་གནས་པའི་རིན་བྲལ་ནོར་བུ་དེ་མཐོང་སོང་ངོ་། །དེ་ལྟ་
བུའི་ནོར་བུ་དེ་དགའ་བྲོད་ཀྱི་རྐྱེན་ལ་བརྟེན་ནས་སྟོབས་ཀྱི་ངོ་བོར་འཕེལ་ཏེ། ཡུན་གྱིས་ཆུང་
བ་ཟང་ཟིང་གི་འབྱོར་པ་ནས་ཆེ་བ་མཚར་སྡུག་གི་ཚེ་ཡི་སྙིང་པོ་མངོན་དུ་བྱེད་ལ་མགོན་བྱེད་
དོ། །

ལེའུ་བཅུ་བཞི་པ།
འདུན་མའི་ཕྲེད་རྡོག་གཟུང་ཐག་གཅིག་ལ་རྒྱུས།

ལེགས་པར་སོམས་དང་། འདུན་མ་གང་ཞིག གཅན་གཟན་གཏུམ་
པོ་མིན་གཤིས། དེའི་མཐོ་དམའ་དང་ཆེ་ཆུང་ལ་ཞེད་དོན་ཅི་ཡང་མེད། རང་
ཉིད་ཀྱི་བྱང་ཁོག་ཡིད་ཆེས་ཀྱིས་སྐྱོར་ཡོད་ན། འདུན་མ་དེ་ཅི་འདྲ་མཐོ་ཞིང་
ཆེ་ན་ཡང་། དེས་ཁྱོད་མེད་བརླག་ཏུ་མི་གཏོང་བར་མ་ཟད། ཞེ་བློ་དཀར་བའི་
གྲོགས་དན་དུ་འགྱུར་སྐབས་མང་། མི་ཚོ་ནམ་ཡང་ཕུ་བསམ་མདོ་བསམ་
བྱ་ལ་དགའ་བ་ལས་དགོས་དོན་ལག་ལེན་དུ་འདེབས་མི་ནུས་པའི་སྐྱེ་བོ་
དག་ལ་སུན་སྣང་སྐྱེས་ཤིང་། དགོངས་པ་དང་ཕྱག་ལེན་ཉིས་ཆ་ནས་དཔའ་
བར་གྱུར་པའི་སྐྱེས་བུ་རྣམས་ལ་དང་དད་ཆེན་པོ་སྐྱེ་བའི་ཕྱིར་ན། ཁྱོད་ཀྱིས་
ཀྱང"སེམས་ཕོད་པའི”རྗེས་སུ"སྒྲུབ་ཕོད་པ"ཞིག་བྱ་དགོས་ངེས་ཀྱི་གནས་
ལུགས་འདི་ཐུགས་ནས་མ་བསྙེལ་བ་གནང་རོགས།
ཕུགས་འདུན་ཡོད་ན་དོན་རབ་ངང་གིས་འགྲུབ།
གསོན་པའི་སྐྱེ་བོ་ཐམས་ཅད་ལ་ཚེ་ཡི་འདུན་མ་སྣ་རེ་ཡོད་ངེས་ལ། དེའང་གཅིག་ཏུ་མ་
ངེས་པར་སྣ་ཚོགས་ནའང་། དེ་ཉིད་དམིགས་པའི་མདའ་མོ་ཉག་ཕྲན་མ་གཏད་སའི་འབེན་
དུ་གྱུར་ཚུལ་ལ་ཁྱད་པར་ཅི་ཡང་མེད། གང་ཟག་སྐོར་ཞིག་ལ་མཚོན་ན། ཚེ་གང་བོར་བརྩོན་
འགྲུས་ཀྱི་འཁོར་གསུམ་ལུས་ལ་བསྐོར་མྱོང་མེད་ལ། ཁ་ཅིག་ལ་བརྩོན་པའི་དཔུང་བར་མཁོ་
ངེས་ཀྱི་མདའ་གཞུ་གྲི་གསུམ་རང་ཆས་སུ་འཛོམ་ཡང་། འབེན་གྱི་གཏད་སོ་མ་མཐོང་གཤིས།
ཉག་ཕྲན་མཚལ་དམར་རྒོད་སྒྲོ་མ་གང་དེ་མཆོག་དཀར་གཞུ་ལ་ཐེངས་གཅིག་ཀྱང་མ་དྲངས་
པར་ལོགས་དོང་བའི་ནང་ནས་རྒས་པར་གྱུར་ལ། རྣོ་སྐྱ་ཁྲའི་རལ་གྲི་རྡོ་ཆོད་མ་དེ་ཡང་དགྲ་ལ་
ཐེངས་གཅིག་མ་གཡུག་པར་ཤུབས་ཁྲ་མོའི་ནང་ནས་རྒས་པར་གྱུར་ཏོ། །ཡང་སྐོར་ཞིག་གིས་
དོན་ལེགས་པར་གྲུབ་ཐུབ་དོན། སྟག་ཤར་གཞོན་པའི་ལུས་པོ་ཁྱིམ་དོག་མོའི་ཕུགས་ནས་རྒས་
སུ་མ་བཅུག་པར། བརྩོན་པའི་མདའ་མོ་ཐབས་ཀྱི་གཞུ་ལ་ལེགས་པར་དྲངས། དམིགས་པའི་
འབེན་ལ་སྤྱན་གྱིས་འབུར་ཚུགས་སུ་གཟིགས། ཡོ་མེད་ཕྱག་གིས་གཞུ་ཐིག་ཤེད་ཀྱིས་བདུང་
བས། མདའ་ཉེ་འབེན་འགྱངས་མེད་པར་མདེའུ་རྩེ་འདུན་མའི་སྙིང་ལ་ཧྲག་སེ་ཟུག་པར་གྱུར་
པའི་རྐྱེན་གྱིས་སོ།།
འདུན་མ་ཚེ་ཡི་སྙིང་པོ་མངོན་དུ་བྱེད་པའི་འབེན་ལྟ་བུ་ཡིན་པས། འདུན་མ་རྙེད་པར་
གྱུར་པའི་སྐད་ཅིག་དང་པོ་དེ་ལ། སྐྱེ་བོ་གང་དེས་དོན་རབ་འགྲུབ་པའི་ལམ་དུ་གོམ་ཁ་དང་པོ་
སྤོས་ཚར་བར་བརྗོད་ཆོག དགའ་བྲོད་ཀྱི་སྐྱེ་བ་དོན་དུ་གཉེར་བས་བྱང་ཁོག་ཧྲིལ་པོ་འདུན་
མས་གང་བར་འགྱུར་ལ། དེ་ལྟ་བུའི་འདུན་མ་ཡོད་པས་འུ་ཅག་གི་འཚོ་བ་ཕུན་སུམ་ཚོགས་
པར་འགྱུར།
རོའེ་ཐི་སྤུན་མཆེད་གཉིས་ཀ་སྔ་གཞུག་ཏུ1869ལོ་དང1871ལོར་སྐྱེས། ཆུང་དུས་ནས་བཟུང་
མཁའ་སྐྱོད་ཀྱི་སྐོར་ལ་སྤྲོ་བ་ཆེ་ཞིང་མཚར་འཛིན་གྱི་བློ་རབ་ཏུ་རྒྱས་ཡོད་པས། དེ་ཉིད་རྗེས་
ཕྱོགས་ཀྱི་དམིགས་འབེན་དུ་བཟུང་ནས་བརྩོན་པ་བརྒྱ་ཕྲག་བསྐྱེད། ཁོང་གཉིས་ཀྱི་མཛད་རྗེས་
ལ་བརྟེན་ནས། 1903ལོར་ལྕགས་ཀྱི་མཁའ་ལྡིང་ནང་དུ“འཕུར་སྐྱོད་པ་དང་པོའི”ཆོ་ལོ་བསྣམས་
ཏེ་བར་སྣང་རྩལ་གྱིས་བཅད་པའི་བྱས་རབས་རླབས་པོ་ཆེ་ས་སྒང་འདིའི་སྔ་ན་མེད་པའི་ལོ་རྒྱུས་
སུ་འཇོག་ཐུབ་པར་གྱུར།
ཉིན་མོ་འདིའི་དོན་དུ། 1900ལོ་ནས1902ལོའི་བར་གྱི་ཡུན་ཐུང་ངུ་འདི་ཙམ་གྱི་རིང་ལ་
ཡང་། སྤུན་མཆེད་གཉིས་ཀྱིས་གནམ་གྲུའི་གཤོག་པ་ཉིས་བརྒྱ་ལྷག་བཟོས་ནས་རླུང་རྒྱུ་བའི་
ཚོད་ལྟ་བྱས་ཤིང་། དེའི་གཞུག་ནས་ཀྱང་ཐེངས་མ་སྟོང་ལྷག་ལ་ཡང་དང་ཡང་དུ་ཚོད་ལྟ་བྱས་ཏེ་
རའེ་ལིན་ཐར་གྱི་འཕུར་སྐྱོད་གཞི་གྲངས་ལྟར་སྣང་ཁག་ཅིག་ཇེ་དག་ལ་བཏང་། དེ་ཙམ་གྱིས་ག་
ལ་ཚད་དེ། ཁོ་གཉིས་ཀྱིས་ད་དུང་ཐེངས་སྟོང་ལྷག་གི་གཡེང་འཕུར་གྱི་ཚོད་ལྟ་བརྒྱུད་ནས་རང་
ལ་མཁོ་བའི་གཞི་གྲངས་དག་བསགས་རྗེས། ད་གཟོད་གཞི་ནས་སྒུལ་ཤུགས་གནམ་གྲུ་གསར་
བཟོ་བྱེད་མགོ་བརྩམས།
ཚེ་ཡི་འདུན་མ་མངའ་བའི་སྟབས་ཀྱིས། ཁོ་ཚོས་འདི་ལྟར་དཀའ་བ་སྟོང་དང་ངལ་བ་
ཁྲི་ཁྱད་དུ་གསོད་ཐུབ་སོང་། དགའ་བྲོད་ཀྱི་སེམས་ལ་བརྟེན་ནས་ཚེ་ཡི་འདུན་མ་འཚོལ་བ་
ནི། མདའ་པ་ལུས་རྩལ་པ་ཚོས་སོ་སོས་འབེན་འཚོལ་བ་དང་འདྲ་སྟེ། འབེན་མེད་མདའ་
འཕེན་གྱིས་ཅི་ཡང་མི་འགྲུབ་པས། འབེན་རྙེད་རྗེས་ད་གཟོད་མདའ་འཕེན་ཆོག་པ་ལྟར། ཚེ་
ཡི་འདུན་མ་ཡོད་ན་ད་གཟོད་དམིགས་རྩེ་འགྲུབ་པའི་ཁ་ཕྱོགས་རྙེད་ཐུབ། རོའེ་ཐི་སྤུན་མཆེད་
གཉིས་ཀྱིས་ཚེ་ཡི་འདུན་མ་སྙིང་ལ་བཅངས་ཏེ་ཁུར་བརྩོན་གཡར་དམ་ཆེན་པོས་དེ་ལ་མཐའ་
གཅིག་ཏུ་འབད་པས། མཐའ་མཇུག་ས་སྒང་རིལ་མོའི་གནམ་གྲུ་གསར་གཏོད་མཁན་པོ་ཨང་
དང་པོའི་ཆོ་ལོ་བླངས་སོང་ལ། འདི་ལྟ་བུའི་བྱས་རབས་ད་ལྟའང་འཛམ་གླིང་གི་རྒྱན་དུ་གྱུར་
ཡོད་པ་འདི་རེད།
གནས་ལུགས་འདི་བཞིན། ང་ཚོས་ཀྱང་ལས་གང་ཞིག་རྩོམ་སྐབས། མུན་ནག་མདའ་
འཕེན་གྱི་བརྟུལ་ཞུགས་ལ་མི་གནས་པར། ཐོག་མར་དམིགས་འབེན་ཉི་ཟླ་ལྟར་གསལ་བར་
བྱེད་དགོས། མདའ་དང་པོ་སྟོང་འཕེན་དུ་གྱུར་ཡང་འབེན་རྙེད་ཡོད་ན་དེ་ཡང་མི་སྐྱོན་ཏེ།
གུས་རྟག་སྦྱོར་བའི་མཐེབ་རྩལ་ཉམས་སུ་མ་བཅུག་ན། ནམ་ཞིག་འབེན་སྙིང་སིལ་བུར་གཏོར་
བའི་རེ་བ་ཆེའོ།།
དོན་འདིས་བདག་ལ་གཏམ་རྒྱུད་ཅིག་དྲན་དུ་འཇུག་འོང་སྟེ། ལོ་བཅུ་ལྷག་ཏུ་སོན་པའི་
བུ་བཞི་རི་སྒང་དུ་ཕྱིན་ནས་རྩེད་མོ་རྩེ་སྐབས། སྟེས་དབང་གིས་ཁྱད་མཚར་བའི་ཀེའུ་ཚང་ཞིག་
མཐོང་བྱུང་ལ། ནང་རོལ་ན་ཆུ་བཞུར་བའི་སྒྲ་དང་སྐྱེས་པ་ཞིག་གི་གདངས་དམའ་མོའི་གཞས་
སྐད་ཅིག་ཐོས་འཛིན་གྱི་བུ་གར་ལྷགས། བུ་བཞི་བོས་ཕན་ཚུན་ལ་མཚར་སྣང་གི་མིག་བརྡ་རེ་
བརྒྱབ་རྗེས། ཕུ་ཐག་ཆོད་ཕྱིར་ཀེའུ་ཚང་དུ་འཛུལ་མགོ་བརྩམས།
ཀེའུ་ཚང་དུ་མ་འཛུལ་སྔོན་ལ།ལ། མིག་ལ་གཙེར་བའི་འོད་ཕུང་ཞིག་གི་གསེང་ནས་སྔོན་
ཆད་མཐོང་མྱོང་མེད་པའི་ལྭ་བ་གྱོན་པའི་སྐྱེས་པ་ཞིག་སྒོར་བུད་དེ། “བུ་ཚོ། ཨ་ཕོ་ངས་ཁྲུས་
བྱེད་སྐབས་ཁྱོད་ཚོས་ལྐོག་ལྟ་བྱེད་འདོད་ཀིན་ཡོད་དམ།”ཞེས་ངག་འཇམ་པོས་དྲིས་རྗེས། “གང་
ལྟར་གནས་འདི་ཤེད་ཅིག་ནས་འུ་ཅག་ལྷན་དུ་འཛོམ་དགོས་པ་ནི་ལས་ཀྱི་བཀོད་སྒྲིག་ཡིན་པ་
འདྲ། ཁྱོད་ཚོས་བདག་ལ་རྗེས་ཕྱོགས་ནས་རང་ལ་ཅིས་ཀྱང་མཁོ་སྙམ་པའི་སྐྱེས་རེ་སློངས་དང༌།
བདག་གིས་ཁྱོད་ཅག་གི་རེ་བ་དོན་དང་ལྡན་པར་བྱས་ཆོག”ཅེས་སྨྲས་པ་ན། བུ་བཞི་བོས་ཐེ་ཚོམ་
ཟ་བཞིན་རང་རང་གི་དྲན་ཚུལ་གསོང་བོར་སྨྲས།
བུ་སྔོན་མ་གསུམ་ལས་གཅིག་གིས་ཁོ་ལ་ནོར་ལྷ་གཏེར་བདག་ལ་ཅོ་འདྲི་བའི་ཁྱིམ་སོ་མཁོ་
ཟེར། གཅིག་གིས་ཁོ་ལ་དྲི་ཟའི་གར་མཁན་མ་སྐྱེངས་པར་བྱེད་པའི་ཆུང་མ་ཞིག་དགོས་ཟེར།
གཅིག་གིས་གཞན་གྱིས་བདག་ལ་བཀུར་བསྟི་ཚད་མེད་བྱེད་པའི་དབང་ཐང་མཁོ་ཞེས་སྨྲས། བུ་
རྗེས་མ་དེས་རང་གིས་འདོད་པའི་སྐྱེས་དེ་བསླངས་པ་ན། གཞན་གསུམ་པོས་བསྲན་མ་ཚུགས་
པར་གད་མོ་ཤོར། སྐྱེས་པ་དེས་བུ་བཞི་པོའི་གཏམ་ལ་ཉན་རྗེས་མགོ་ལྕོག་ལྕོག་བྱེད་བཞིན“ཁྱོད་
ཚོ་ཡུལ་ལ་སོང་དང་། མི་འགྱངས་པར་ཁྱོད་ཚོའི་རེ་འབྲས་དོན་སྨིན་འབྱུང་ངེས་ཡིན།”ཞེས་སྨྲས་
རྗེས་མི་སྣང་བར་གྱུར། “ཁོང་ནི་དཀོན་མཆོག་གི་རྣམ་སྤྲུལ་མ་ལགས་སམ།”བུ་དག་འཕྱང་མོ་
ཉུག་ཏུ་གྱུར།
ཁོ་ཚོ་གཉོམ་ལག་རིམ་གྱིས་རྒྱས་པ་ན།བུ་སྔོན་མ་གསུམ་གྱི་འདོད་དོན་སྔོན་ཆད་སྨོན་ལམ་
བཏབ་པ་ཇི་བཞིན་ཡོངས་སུ་སྨིན་པར་གྱུར་མོད། གཞུག་མ་དེར་ཁོ་ཚོ་ལྟར་ཁ་རྗེ་དབང་ཐང་ཅི་
ཡང་མེད་པར་སྤྱི་གཉེར་ཁང་ཞིག་ན་ལས་ཚན་པ་ཕལ་བ་ཞིག་གི་ལས་ཀ་གཉེར་བཞིན་ཡོད།
“དཀོན་མཆོག་ལ་སྐུར་བ་བཏབ་ན་སྡོངས་གྲོགས་གནང་ག་ལ་སྲིད།” ཁོའི་གྲོགས་པོ་
གསུམ་གྱིས་རྒྱུན་དུ་ཁོ་ལ་འཕྱ་སྨོད་བྱེད།
བགྲང་བྱ་འཁོར་མོ་འགའ་འདས་པ་ན། མ་བསམ་ས་ནས་འབྱོར་པ་རབ་ཏུ་རྒྱས་པའི་བུ་
དེ་ཁྱིམ་སྐྱོང་ལ་མི་མཁས་པས་ནོར་རྣམས་ཡོངས་སུ་ཟད་སོང་ལ། བུ་གཉིས་པའི་ཆུང་མ་སྨིན་
ལེགས་ལུས་ཕྲ་མ་དེའང་རྒ་བའི་ཁུར་གྱིས་ནོན་ནས་དཔྲལ་པའི་ངོས་སུ་ལོ་ཟླའི་རི་མོ་བསུབ་
མེད་དུ་བརྐོས་པས། ཁོའི་ཡིད་ལའང་སྡུག་བསྔལ་ཆེན་པོ་སྐྱེས། “ར་སྤུའི་འུར་རྡོ་ར་ཡི་མཇིང་
པར་འཁོར”ཞེས་པ་ལྟར་དབང་ལག་ཏུ་ལོན་པའི་བུ་གསུམ་པ་དེས་ཕག་རྔན་ཟོས་ནས་ཁ་མཆུ་
བྱུང་བས།དཔོན་གནས་ལས་ཕབ་སྟེ་ཁྲི་མོན་དུ་ཚུད།
སྔོན་གྱི་བུ་བཞི་པ་དེས་དཀའ་སྤྱད་འབད་བརྩོན་དང་བློ་གཅིག་སེམས་གཅིག་གིས་རང་
འཁྲིའི་ལས་ཀ་བསྒྲུབས་པས། ལོ་འགའི་རྗེས་སུ་ཁོའི་གོ་ས་ཡར་འཐེན་བྱས་ཤིང་། ཡང་ལོ་འགའི་
རྗེས་ནས་ཁོ་རང་སྤྱི་གཉེར་ཁང་གི་སྤྱི་ཁྱབ་གཉེར་དཔོན་དུ་བསྐོས་ཏེ་ལོངས་སྤྱོད་ཆེན་པོ་དང་
ལྡན་པར་གྱུར། རྐང་བདག་གི་འོག་ནས།སྤྱི་ཁྱབ་ཁང་དེར་ཁོ་རང་ཁ་ཆེན་དབང་ཆེན་དུ་གྱུར་ཏེ།
ཡིད་དུ་འོང་བའི་ལུས་ཕྲ་མ་ཞིག་དང་ཁྱིམ་ཐབ་བསྒྲིགས་ནས་སྐྱིད་ཀྱི་འཚོ་བར་རོལ།
དཀོན་མཆོག་གིས་ལྷ་ཡུལ་ནས་མར་བུ་དེ་བཞི་བོའི་སྐྱིད་སྡུག་ལ་གཟིགས་ཏེ་གད་མོ་ཤོར།
བུ་བཞི་པ་དེས་བཏབ་པའི་སྨོན་ལམ་ཡང་བསྐྱར་ཐུགས་ལ་དྲན་པ་དེ་སྐད། “ངས་ཨ་མ་ལགས་
ལ་ཁོ་བོའི་སེམས་པ་སྟོང་སང་སང་ཡིན་པའི་རྒྱུ་མཚན་ཅི་ཡིན་དྲིས་པ་ན། ཨ་མས་ཁྱོད་ཀྱིས་རང་
གི་སེམས་པ་སྐྱེ་བའི་འདུན་མས་བཀང་དུ་བཅུག་ཆོག་ཟེར།ཡིན་ནའང་།ཕྲན་གྱིས་སྐྱེ་འདུན་ཟེར་
བ་དེ་ཅི་ལ་གོ་དགོས་པ་མི་ཤེས་པས། ཉིད་ཀྱིས་བདག་གི་རེ་སྨོན་དོན་དུ་སྨིན་པ་གནང་ཐུབ་ན།
སྐྱེ་བའི་འདུན་མ་ཟེར་བ་དེ་ཅི་ནས་ཀྱང་ང་ལ་སྩོལ་གནང་ཡོད་པ་ཞུ”ཞེས་སོ།།
ཚེ་ལ་འདུན་མ་ཡོད་ན། རྒྱུ་དང་དབང་ཐང་། མཛེས་མའི་ལོངས་སྤྱོད་སོགས་འཐོབ་
འདོད་ཀྱི་འཁོར་བའི་ཕུན་ཚོགས་ཡོད་རྒུ་ཅི་ནས་ཀྱང་ཁྱོད་ལ་འཐོབ་ངེས་ཡིན། དེ་ལྟ་བུའི་
འདུན་མས་ཁྱོད་ཀྱི་འཚོ་བར་དམིགས་གཏད་ཡོད་དུ་འཇུག་ལ། བྲག་ལ་མདའ་ཟུག་པ་ལྟར་
ཁྱོད་ཀྱི་བརྩོན་འགྲུས་ལའང་ཁ་ཕྱོགས་ཡོད་དུ་འཇུག སྐྱེ་བའི་འདུན་མས་ཁྱོད་ཀྱི་སེམས་པ་རེ་
བས་ཁེངས་པར་བྱེད་ལ། དགའ་བྲོད་ཀྱི་སེམས་པ་ཁྱོད་ལ་ལུས་གྲིབ་ལྟར་འགྲོགས་སུ་བཅུག་སྟེ་
དོན་རབ་འགྲུབ་པའི་སྒོ་བརྒྱ་ངང་གིས་འབྱེད་ལ་ལམ་སྟོན་ནོ། །
ཕུགས་ཀྱི་འདུན་མ་ལག་གིས་སྒྲུབ་པ་གཅེས།
སྐྱེ་བོ་ཐམས་ཅད་ལ་མི་ཚེའི་འདུན་མ་ཡོད་དགོས་པ་བདེན་ནའང་། དེ་སྟོང་བསམ་ལ་
བརྟེན་ནས་མངོན་དུ་བྱ་ནུས་པ་ཞིག་མ་ཡིན་པར་ཁུར་བརྩོན་ཆེན་པོའི་ལམ་ནས་མངོན་དུ་བྱ་
དགོས་པ་ཞིག་གོ།སྟོང་བསམ་ལ་སེམས་ཀྱི་འཆར་སྒོ་ཙམ་ལས་ལག་ལེན་རྩ་བ་ནས་མེད་པས།
སྤྱིར་བྱས་ན། ཐོགས་རེག་བཀག་ཙམ་གྱི་མེད་དགག་གི་ངོ་བོ་ཅན་ནོ། །
འདི་ལྟར་བཤད་པས། སྟོང་བསམ་ནི་ནམ་ཡང་གཟུགས་ཅན་དུ་བྱ་མི་ནུས་པའི་དོན་
བསྟན་པའང་མ་ཡིན་ཏེ། དོན་དག་སྐོར་ཞིག་ངོ་བོའི་སྟེང་ནས་སྟོང་བསམ་དང་དྲན་འཕྲུལ་
ལ་གཏོགས་པ་དཔེར་ན། བྱ་ལྟར་མཁའ་ལ་ལྡིང་ཞིང་ཉ་ལྟར་ཆུ་ལ་འཛུལ་འདོད་པ། ཡུལ་གྱིས་
བསྐལ་པའི་མི་དང་ཁ་བརྡ་བྱ་འདོད་པ་སོགས་ཀྱི་དོན་རྣམས་སྔོན་ཆད་ལ་མཚོན་ན་དཔེ་མི་
སྲིད་པའི་དོན་ཞིག་རེད་ཀྱང་། དེང་གི་དུས་འདི་ལ་མིག་མཐོང་ལག་ཟིན་དུ་གྱུར་ཡོད་པ་ལྟ་
བུ་རེད། དེ་ལྟ་ནའང་། འཕྲུལ་སྣང་ཁོ་ནའི་ངང་ལ་འཁྱམས་ནས་དགོས་དོན་ལག་ལེན་དུ་མི་
འདེབས་པར་ཉི་མ་ཕུད་ཐབས་བྱས་ནས་བསྡད་ན། ཕྱུག་པོ་རྒྱུ་ཆེན་ཞིག་ཏུ་འགྱུར་འདོད་པ་ལྟ་
བུའི་འདུན་མ་རང་ག་པ་ཙམ་ཡང་འགྲུབ་དཀའ་བས། དེ་ལྟ་བུའི་སྐྱེ་བོ་ལ་མཚོན་ན། འདུན་
མ་གང་ཞིག་སྟོང་བསམ་དྲན་འཕྲུལ་ལས་མ་འདས་སོ།།
ར་རང་རང་གི་ཚེ་ཡི་འདུན་མ་ཡོད་དགོས་པར་མ་ཟད། དེ་ཉིད་ལག་ལེན་དུ་
གདབ་པའི་སྙིང་སྟོབས་ལ་དེ་བས་ཀྱང་གོམས་དགོས།
ཨེར་ཝིན་ཚགས་པར་ཁང་གི་ཚོང་འཕྲིན་སྡེ་ཚན་དུ་སླེབས་མ་ཐག གཞན་དྲིང་མི་འཇོག་
པའི་ལས་སྒོའི་འཇོན་ཐང་ལྷང་ལ་བུད། ཁོས་ཟླ་བ་རེའི་ནང་གི་གན་ཁྲའི་འགན་གྲུབ་ཚད་
ནི་ལས་ཚན་པ་གཞན་དག་ལས་ལྡབ་འགྱུར་གྱིས་མཐོ། སྟབས་མ་ལེགས་པར་ཐེངས་ཤིག་ཁོ་
དཀའ་ངལ་ལ་འཕྲད། དེ་ཡང་ཚགས་པར་ཁང་གིས་སྤྱི་གཉེར་ཆེན་པོ་ཞིག་ལ་ཚོང་འཕྲིན་གན་
ཁྲའི་ཕྱོགས་ཀྱི་གན་རྒྱ་འཇོག་རྩིས་བྱས། གལ་ཏེ་གན་རྒྱ་འཇོག་ཐུབ་སོང་ན་ཁེ་སྤོགས་རྔམས་
མཐུག་པ་ཞིག་འཐོབ་སྲིད་པས། ཚགས་པར་ཁང་གི་མགོ་པ་ཚོས་གན་ཁྲའི་ལས་སྒོ་ལ་དོ་སྣང་
ཆེན་པོ་བྱས།ཁོ་ཚོས་ལས་ཀ་དེ་མ་བགྲོས་རང་མཐུན་གྱིས་འཇོན་ཐང་ཆེ་བའི་ཨེར་ཝིན་ལ་གཏད།
ཨེར་ཝིན་སྔ་ཕྱིར་ཐེངས་གསུམ་ལ་གྲོས་བྱེད་དུ་སོང་ན་ཡང་འབྲས་བུ་ཏིལ་ཙམ་ཡང་མ་
ལོན། ཁོ་འ་ཆད་འུ་ལ་ཐུག་པས། ལས་སྒོ་ཁང་དུ་ལོག་ཐེངས་རེར་ལས་གྲོགས་ཚོས་ཁོའི་ཉམས་
འགྱུར་ལས་གནས་ཚུལ་གྱི་ཟ་ཟུར་རེ་ཤེས་ཀིན་ཡོད་མོད། ཐད་ཀར་དུ་འདྲི་མ་ཕོད། ཡག་ཡག་
ལ་ཁོའི་སེམས་ཕམ་ནའང་མི་འགྱངས་པར་སྤོབས་པ་སྐྱེ་འོངས། ཕྱི་ཉིན་ཡང་མུ་མཐུད་ནས་གྲོས་
བྱེད་དུ་ཕྱིན།
སྤྱི་གཉེར་ཁང་དེས་ཁོ་ལ་ཁ་ཡ་མ་བྱས་པར་ཟླ་ཕྱེད་ལྷག་འགོར་སོང་མོད། ལས་གྲོགས་ཚོའི་
མིག་ལམ་ན། ཁོའི་སེམས་པ་གྲོས་ཐེངས་སྔོན་མ་གསུམ་པོ་མ་གྲུབ་པའི་སྐབས་དག་ལ་བལྟས་
ན་ཇེ་སྐྱིད་ལ་སོང་ཡོད་པར་སྣང་། ཁོས་ཉི་མ་རེ་རེ་དགའ་དགའ་སྤྲོ་སྤྲོའི་ངང་ནས་ཕར་བསྐྱལ་
ཞིང་།ཕྱི་ཉིན་ལས་ཀ་དེ་སྒྲུབ་ཏུ་འགྲོ་བར་གྲ་སྒྲིག་བྱེད་བཞིན་ཡོད།
དེ་ལྟར་ཟླ་བ་གཅིག་ལྷག་འགོར་བའི་ཉིན་མོ་ཞིག་ལ། སྤྱི་གཉེར་ཁང་དེའི་ཚོང་དཔོན་གྱིས་
ཨེར་ཝིན་ཁོའི་གཞུང་ཤག་ཏུ་གདན་དྲངས་ཏེ། “བདག་གིས་ཁྱོད་ལ་ཉིན་རྒྱུན་དུ་ཁ་ཡ་མ་བྱས་
ནའང༌། ཁྱོད་རང་ཉིན་གཅིག་ལ་ཡང་ཆག་པ་མེད་པར་ཡོང་བ་འདི་ཤིན་ཏུ་མཚར་བོ་ཞིག་
འདུག་པས།ཁྱོད་ཀྱིས་འདི་ལྟར་སྒྲུབ་དོན་ང་ལ་བཤད་ན་ཆོག་གམ”ཞེས་དྲིས།
ཨེར་ཝིན་གྱིས་དགོར་ཞོར། “འདི་ལ་མི་ཤེས་རྒྱུ་ཅི་ཡང་མེད ། བདག་གིས་སྐུ་ཉིད་བཤེས་
གཉེན་གྱི་ཚད་དུ་བཞག་སྟེ། ཉིད་ཀྱིས་བདག་ལ་ཁ་ཡ་ཐེངས་གཅིག་མ་བྱས་ན་བདག་གིས་དེ་
ཉིད་བསླབ་བྱ་ཐེངས་གཅིག་ཏུ་རྩི་བཞིན་ཡོད། གཞན་ཚོས་མི་གཞན་གྱིས་རང་ལ་ཁ་ཡ་ཙམ་
ཡང་མི་བྱེད་པ་སུན་པོ་ཞིག་ལ་རྩི་བཞིན་ཡོད་ཀྱང༌། ངས་དེ་ཉིད་སྤྲོ་སྣང་ཞིག་ཏུ་སེམས་ཐུབ་
སོང”ཞེས་སྨྲས།
“ཁྱོད་ཀྱིས་ཅུང་ཟད་ཞིབ་ཏུ་གླེང་རོགས།”ཚོང་དཔོན་གྱིས་ཡང་བསྐྱར་དྲིས།
“སྐུ་ཉིད་ཀྱིས་མཁྱེན་གསལ་ལྟར། ང་ནི་ཚགས་པར་ཁང་གི་ཚོང་འཕྲིན་གྱི་ཆེད་དུ་འདུར་
རྒྱུག་བྱེད་མཁན་ཞིག་ཡིན་མོད། ངེས་པ་དོན་གྱི་ཚོང་འཕྲིན་ལས་སྒོ་པ་རབ་ཅིག་བྱ་རྒྱུ་ནི་བདག་
གི་ཆེ་རྒྱུ་ཆུང་རྒྱུ་མེད་པའི་ཚེ་འདིའི་འདུན་མ་ཉག་གཅིག་ཡིན། ཉིད་དང་འབྲེལ་འདྲིས་བྱས་པ་
ནས་བཟུང༌། བདག་གིས་མ་མཐའ་ཡང་སྤྲོ་སྣང་ཆེན་པོ་དང་བྱ་སྤྱོད་དངོས་མ་བཀོལ་ནས་རང་
གི་འདུན་མ་མངོན་དུ་བྱ་དགོས་པ་ལས། མི་མཐུན་པའི་རྐྱེན་དང་འཕྲད་ན་སྡར་མ་ཝ་བྲོས་བྱེད་
མི་རུང་བའི་གནད་ཀ་གསལ་ལེར་རྟོགས། དེ་ལ་བརྟེན་ནས། སྔོན་མའི་ཉིན་གསུམ་རིང་ལ་འ་
ཆད་འུ་ཐུག་ཏུ་གྱུར་པའི་ཁོ་བོ་ཉིན་བཞི་པ་ནས་དགའ་མགུ་སྤྲོ་སྣང་གིས་ཁེངས་པའི་མི་ཞིག་ཏུ་
གྱུར་སོང་། དེའི་ཕྱིར། ཚོང་འཕྲིན་གྱི་ལས་སྒོ་འདིར་སྐུ་ཉིད་ཀྱིས་མཚན་རྟགས་མ་བཀོད་ཀྱང༌།བདག་
གིས་རང་ལ་ཐོབ་པའི་མྱོང་བ་འདི་བསམ་ནའང་སྐུ་ཉིད་ལ་ཐུགས་རྗེ་ཅི་ནས་ཀྱང་ཞུ་དགོས་
ཏེ། མི་ཞིག་གི་རང་རྟོན་དེ་ཚོང་འཕྲིན་གྱི་ཚོང་གཅིག་གཉིས་ཤིག་གྲུབ་པ་ཙམ་གྱིས་རྙེད་ཐུབ་པ་
ཞིག་ག་ལ་ཡིན།” ཨེར་ཝིན་གྱིས་དེ་ལྟར་ལན་བཏབ།
ཚོང་དཔོན་གྱིས་རིང་རྒྱུ་མེད་པའི་ཨག་ཚོམ་ལ་བྱིལ་བྱིལ་བྱེད་ཀྱིན། “ངས་མིང་རྟགས་
འགོད།”ཅེས་རང་གི་མིང་ཡིག་བྲིས་རྗེས། “ཁྱོད་ཀྱི་ས་ནས་བདག་ལའང་མྱོང་བ་མི་དམན་པ་
ཐོབ་པས།འདི་སློབ་རིན་ལ་རྩི་རོགས”ཟེར།
ཨེར་ཝིན་གྱི་འཚོ་བའི་མྱོང་བས། འདུན་མ་གང་ཞིག་མངོན་དུ་བྱེད་པ་ལ་སྤྲོ་བ་དང་
ཕྱག་ལེན་གཉིས་ཀ་མེད་ཐབས་མེད་པའི་གནས་ལུགས་དེ་ཡང་དག་ཏུ་བསྒྲུབས། དེ་སྐད་སོ་
ཁི་ར་ཐེ་མཆོག་གིས། "འཇིག་རྟེན་ན་ཆེས་བག་བྲོ་བའི་བྱ་བ་ཞིག་ཡོད་པ་ནི་རང་གི་མི་ཚེའི་
འདུན་མ་དོན་དུ་གཉེར་བ་དེ་རེད”ཅེས་གསུངས་མྱོང་བ་ལྟར། མི་ཚེའི་འདུན་མ་མངོན་དུ་
བྱེད་ལ་བརྩམས་པའི་ངལ་བ་ཡོད་ཚད་སྐྱིད་སྣང་ཞིག་ཏུ་བརྩི་ཐུབ་ན། ཁྱོད་ཀྱི་སེམས་ལ་རེ་
བའི་མེ་དྲོད་རྒྱས་ཏེ་སྤོབས་པའི་མེ་དཔུང་བྲང་ཁོག་ནས་འཕྱུར་ཡོང་། འདི་ཉིད་ཨེར་ཝིན་
ལགས་འགལ་རྐྱེན་ལ་ཇི་ལྟར་འཕྲད་ན་བློ་སྤོབས་དེ་ལྟར་རྒྱས་ཡོང་བའི་གནད་ཀྱི་དོན་པོ་ཡིན་
ཏེ། ཁོས་ཕུགས་འབྲས་ཁོ་ན་མི་བསམ་པར་མིག་ཟུང་ལས་ཀ་དེའི་མགོ་མཇུག་བར་གསུམ་དུ་
གཏད་པས། རེ་དོན་ཁད་དང་ཡུན་གྱིས་སྨིན་གྲུབ་འབྱུང་བཞིན་པའི་དགའ་བ་དེར། འབྲས་
བུ་ལྗིད་ཏིག་གེར་མིག་མདུན་ནས་སྨིན་པའི་སྐད་ཅིག་མའི་དགའ་བ་ཕལ་གྱིས་འགྲན་ག་ལ་
ནུས། དེའི་ཕྱིར། ཁུར་བརྩོན་ཆེན་པོའི་ལམ་ནས་དགའ་བྲོད་ཀྱི་སེམས་པ་བདག་གིར་བྱ་ཐུབ་
ན།དོན་འགྲུབ་པའི་ཉི་མ་ཁྱོད་ཀྱི་མིག་མདུན་ནས་ཤར་འོང་།
ཨ་རིའི་སྲིད་འཛིན་ཉེར་བརྒྱད་པ་ཝོལ་སན་གྱིས་གཏམ་འདི་འདྲ་ཞིག་གསུངས་མྱོང་
སྟེ། "མི་ཚེའི་འདུན་མས་ངེད་ཚོ་རླབས་པོ་ཆེར་བསྒྱུར་བ་ཡིན་པས། དོན་རབ་གྲུབ་པའི་སྐྱེ་བོ་
སུ་ཞིག་ཡིན་ཀྱང་བླ་ན་འཕགས་པའི་འདུན་མ་རེ་ཡོད་དེ། དགུན་ཁའི་མེ་ཕུང་གི་གན་དང་
དབྱར་ཁའི་ཆར་སྨུག་གི་ཁྲོད་དུ། ཁོ་ཚོས་ཐུགས་ཀྱི་དགོངས་པ་མ་འོངས་པ་ལ་མངོན་པར་
གཏད་ནས་ཐུགས་བརྩོན་གནང་བས་བྱས་རབས་གླིང་དུ་བཞག་ནས་སོང་། སྐོར་ཞིག་གིས་
འདུན་མའི་མྱུ་གུ་སྐྱེས་མ་ཐག་ནས་སྐེམ་དུ་འཇུག་ཀྱང་། སྐོར་ཞིག་གིས་དེ་ལྟ་མ་ཡིན་པར་
བཙའ་སེར་ཐན་པའི་གནོད་པ་བཀག་སྟེ་རྩ་བ་ཚུགས་ཤིང་ཡལ་འདབ་རྒྱས། འབྲས་བུ་སྨིན་
རག་བར་དུ་དེ་ཉིད་གསོ་སྐྱོང་སྤེལ་བའི་བགྱི་བ་དང་དུ་ལེན། རེ་བའི་ཉི་འོད་ནམ་ཡང་ཚེ་
ཡི་འདུན་མ་མངོན་དུ་བྱེད་ནུས་ཀྱི་སྐྱེས་བུ་བློ་རྩ་བརྟན་པ་དག་གི་མགོ་ཐོག་ཁོ་ན་ནས་ཤར་འོང"
གསུངས་པ་ལྟར། ཁྱོད་ཀྱིས་ཀྱང་རང་གི་བསམ་དོན་ཇི་བཞིན་སྨིན་གྲུབ་ཡོང་བའི་ཡིད་ཆེས་
སྙིང་ལ་བཅུག ངལ་བ་བྱས་པས་དེ་མཚུངས་ཀྱི་འབྲས་བུ་བརྒྱ་ཚོགས་སུ་ལོན་པའི་བློ་གདེང་
ཆེ་རུ་བསྐྱེད། བགེགས་དང་བར་ཆད་སྤོབས་པ་ཆེན་པོས་དང་དུ་ལེན་པའི་བློ་གཤོགས་ཡངས་
པར་བྱས། དགའ་བྲོད་ཀྱི་སེམས་པས་ཐོག་དྲངས་ཏེ་སྐྱེ་བའི་འདུན་མ་དོན་ཡོད་དུ་བྱ་བའི་ལལམ་
སྐྱ་མོ་རྡོག་པས་གནོན་དགོས་སོ།།
འདུན་མ་གྲུབ་ལ་སྒྲུབ་པའི་གཡར་དམ་མཁོ།
ཚེ་ཡི་འདུན་མ་མངོན་དུ་བྱ་བར་སྦྱོར་བའི་ལག་ལེན་གཙོ་ཆེ་སྟེ། ལག་ལེན་དུ་བཏབ་ན་
ད་གཟོད་ཁ་བཤད་དོན་ཐོག་ལ་འབབ་པར་ཁོ་བོ་ཡིད་ཆེས། ང་ཚོ་སུ་ཡིན་ཀྱང་། རྒྱུན་དུ”ངས་
དེ་ལྟར་སྒྲུབ་ན་འགྲིག་མོད་སྒྲུབ་མ་ཐུབ”ཅེས་སྡུག་སྐད་སྡུག་སྨྲེ་འདོན་ལ་དགའ་བའི་མི་དག་
ལ་འཕྲད་སྲིད། མི་འདི་རིགས་ཀྱིས་འགྱོད་པའི་ཤུགས་རིང་ནར་ནར་དུ་འཐེན་བཞིན། དོན་
མ་གྲུབ་པས་སྐྱེ་བ་ལ་སྙིང་པོ་མེད་པར་འདོད་ནས་གསོན་སྙིང་མེད་པ་ལྟ་བུའི་སྐད་ཆ་གང་མང་
ལབ་ཡོང་ནའང་། དེ་ཉིད་ཁོ་ཚོའི་བྱ་བའི་གོམས་ལུགས་ཡིན་གྱི། ཞེ་བསམ་པའི་སྟེང་ནས་
འཆི་འདོད་པ་ག་ལ་ཡིན།
འདུན་མ་མངོན་དུ་བྱེད་པ་ལ་འགྱོད་པས་ཅི་ཡང་མི་ཡོང་བས། གླགས་སྐབས་གང་ཡོད་
འཆོར་དུ་མི་གཞུག་པར་དུས་ད་ལྟ་ནས་ལག་ལེན་དུ་འདེབས་རྒྱུ་གནད་ཀྱི་དོན་པོ་ཡིན་ནོ། །
མིང་ལ་ཅེ་ཁེ་དང་ཧེ་ཐི་ཟེར་བའི་བུ་གཞོན་ནུ་གཉིས་ཡོད། ཁོ་གཉིས་མི་ཡུལ་གྱི་དག་ཞིང་
འཚོལ་དུ་འགྲོ་བར་གྲོས་ཁ་གཅིག་ཏུ་མཐུན། འདུན་མ་དེ་བྱིས་པའི་དུས་ནས་བཟུང་སེམས་ལ་
ཤར་བའི་འདུན་མ་ཞིག་ཡིན་ལ། ད་ལྟ་ཁོ་གཉིས་ལོ་བཅོ་བརྒྱད་ལ་སོན་ཚར།
ཁོ་གཉིས་ཀྱིས་རྒྱགས་བྲོ་ཚགས་སུ་ཆུད་པར་བྱས་ཏེ་ལམ་གཅིག་རྡོག་པས་མནན། དཀའ་
ལས་བརྒྱབ་སྟེ་ཉིན་མང་པོར་ལམ་དུ་ཆས། ཁ་ཆར་བུ་ཡུག་གིས་མདུན་ནས་བསུས་ཤིང་གཅན་
གཟན་གདུག་པ་ཅན་གྱིས་རྒྱབ་ནས་དེད། ལན་རེར་སོག་ལེ་ལྟར་རྣོ་བའི་ལོ་མ་དག་གིས་ལུས་
པོ་གཤགས། སོང་སོང་ནས་ཉེན་ཁ་ལས་ཐར་བའི་ཉིན་མོ་དེར། ལུས་པོ་རྨ་ཁས་ཁེངས་པའི་ཁོ་
གཉིས་ཀ་ཁ་མ་འཆམ།
ཅེ་ཁེ་ཡིས་ལམ་སྐྱ་མོ་ད་དུང་ཐག་རིང་ཁར། བགེགས་བར་ཆད་ཀྱིས་ཀུན་ནས་ཁེངས་
འདུག་པས། འདུན་མ་མ་གྲུབ་སྔོན་ལ་ལྔ་ལམ་དུ་མི་ཆས་པའི་གདེང་ཅུང་ཟད་ཙམ་ཡང་མེད་
ན།ད་ནི་ཕྱིར་ལོག་པ་ཐབས་ཀྱི་མཆོག་གོ་སྙམ་སྟེ་ཧེ་ཐི་ལ།“འུ་གཉིས་འདུན་མ་འཚོལ་དུ་འགྲོ་མ་
འདོད་པ་ག་ལ་ཡིན། འདི་ལྟར་སོང་ན་འགྲུབ་དཀའ་བས་སྔོན་ལ་སེམས་ནས་མ་བརྗེད་པ་བྱས།
རྗེས་སུ་ཕྱུག་པོ་ཆགས་རྗེས། སྒེར་གྱིས་གནམ་གྲུ་ཉོས་ཏེ་འགྲུབ་པར་བྱས་ན་ཡང་འཕྱི་མེད”ཅེས་
བཤད།
ཧེ་ཐིས་དེ་ལྟར་མི་བསམ་པར་ཕྱིར་ཅེ་ཁེ་ལ། “ལམ་སྐྱ་མོ་རྡོག་པས་མནན་ཚར་བས། མུ་
མཐུད་ནས་འགྲོ་དགོས། དཀའ་ངལ་མང་པོ་ཞིག་འུ་གཉིས་ཀས་རྒྱབ་ཏུ་བསྐྱུར་ཟིན་པས། ད་
འཕམ་རྒྱུ་ཅི་ཞིག་ཡོད།ཇི་ལྟར་དཀའ་སྡུག་རེ་རེ་ལས་རྒྱལ་ན།དེ་ལྟར་འདུན་མ་དང་ཇེ་ཉེར་འགྲོ་
བཞིན་ཡོད་པས། ངས་བལྟས་ན་མི་ཡུལ་གྱི་དག་ཞིང་འུ་གཉིས་དང་ཐག་མི་རིང༌།ཕྱི་ནུར་མི་
བྱེད་པཪ་སྙིང་བསྲན་ཆེན་པོས་མུ་མཐུད་ནས་བཙལ་ན་འགྲིག”ཟེར།
གཅིག་གིས་གཅིག་ལའང་བདེན་ཁ་མ་བྱིན་པས་ཁ་མི་གྱེས་ཐབས་མེད་དུ་གྱུར། ཅེ་ཁེས་
སྔ་ལམ་དེད་ནས་ཕྱིར་ཆས། ཧེ་ཐིས་མི་ཡུལ་གྱི་དག་ཞིང་འཚོལ་ནུས་པའི་ཡིད་ཆེས་བརྟན་པོ་
བཅངས་ཏེ་མུ་མཐུད་ནས་མདུན་ལ་ཆས།
ཟླ་གཅིག་གི་རྗེས་སུ། ཧེ་ཐི་ཕྱིར་བདེ་མོ་འཚམས་པོར་ཡུལ་དུ་ལོག་པ་ཤེས་རྗེས། ཅེ་ཁེ་
གནས་ཚུལ་འདྲི་རུ་ཡོང་། “ཁྱོད་རང་བདེ་མོ་འཚམས་པོར་ཡུལ་ལ་ཡོང་ཐུབ་པ་འདི་ནི་ངོ་མ་
བློ་ཡུལ་ལས་འདས་པ་ཞིག་རེད”ཅེས་སྨྲས་པ་ན། ཧེ་ཐིས་དགོད་བཞིན། “ང་བདེ་མོ་འཚམས་པོ་
ཡིན་པར་མ་ཟད།མི་ཡུལ་གྱི་དག་ཞིང་ཡང་བཙལ་ནས་རྙེད་བྱུང”ཟེར།
“ཁྱོད་ཀྱིས་སྨྲས་པ་བདེན་གཏམ་ཡིན་ནམ།” ཅེ་ཁེའི་སེམས་ལ་ངོ་མཚར་དང་ཕྲག་དོག་
གཉིས་འགྲན་བཞིན་དུ་སྐྱེས།
ཧེ་ཐིས་ལན་དུ། “བདེན་པ་བདེན་རྐྱང་ཡིན། ལྗོངས་དེ་ནི་ཅི་འདྲའི་ཡིད་དུ་འོང་བ་ལ་ཨང་།རབ་
དཀར་གྱི་སྤྲིན་པ་ཁོ་བོའི་འཁྲིས་ན་ཞོ་གསར་སྤུངས་ལྟར་ཉལ་འདུག་ལ། བདག་གིས་སྔོན་ཆད་
མཐོང་མྱོང་དང་མ་མྱོང་བའི་མེ་ཏོག་སྣ་ཚོགས་གནས་དེ་ན་ལྷུག་པོར་བཞད་འདུག ད་དུང་
མགྲོན་བརྩི་ཆེ་བའི་ས་དེ་གའི་སྐྱེ་བོ་དག་གིས་ལྷག་བསམ་རྣམ་དག་གིས་ཁོ་བོར་སྣེ་ལེན་གཟབ་
རྒྱས་གནང་སོང་བས། ཟླ་གཅིག་ཙམ་ལ་མགྲོན་དུ་བསྡད་རྗེས་ཕྱིར་རང་ཡུལ་དུ་ལོག་ཡོང་བ་
ཡིན། ང་ཡུལ་དེ་ལ་དངོས་གནས་ད་དུང་སེམས་འཁྲེང་བ་ཞིག་འདུག” བཤད་མཚམས་འདིར་
སླེབས་དུས།ཧེ་ཐིས་ཅེ་ཁེ་ལ་ལྟ་ཙམ་བྱས་ཏེ། ཁ་ནས་འགྱོད་པའི་དངན་པ་རིང་མོ་ཞིག་ཤོར།
“ཁྱོད་ཀྱིས་མི་ཡུལ་གྱི་དག་ཞིང་རྙེད་པ་ཤིན་ཏུ་དགའ་དགོས་པའི་དོན་དག་ཅིག་མ་ཡིན་
ནམ། དངན་པ་འཐེན་ནས་ཅི་བྱེད།” ཅེ་ཁེས་དེ་ལྟར་དྲིས་པ་ན།
ཧེ་ཐི་ན་རེ། “ངས་ཁྱོད་ཀྱི་ཆེད་དུ་དངན་པ་འཐེན་པ་ཡིན་ཏེ། ཁྱོད་རང་ཕྱིར་ལོག་རྗེས། ཁོ་
བོ་མུ་མཐུད་དུ་མདུན་དུ་ཆས་པ་ན་གེགས་དང་བར་ཆད་ཅི་ལའང་མ་འཕྲད། ཉིན་ཕྱེད་ཙམ་གྱི་
ལམ་ཐག་བཅད་རྗེས། མི་ཡུལ་གྱི་དག་ཞིང་དུ་གཞི་ནས་སླེབས་སོང”ཟེར།
གཏམ་འདི་གོ་མ་ཐག ཅེ་ཁེ་འགྱོད་པས་རབ་ཏུ་གདུངས་ན་ཡང་བློ་འགྱོད་སྐྱེས་པ་ཙམ་
གྱིས་ཅི་ཡང་འགྲུབ་མི་ཐུབ་པའི་གནས་ལུགས་ཤེས་པས། “བྲེལ་མི་དགོས། ངས་སྒེར་གྱི་གནམ་གྲུ་
ཉོས་རྗེས་འཚོལ་དུ་ཕྱིན་ཡང་མི་འཕྱི”ཞེས་ལན་དུ་སྨྲས།
ལོ་བཅའ་བཅུའི་རྗེས་ནས། ཅེ་ཁེ་ཡིས་གྱེན་འཕུར་གནམ་གྲུ་ཞིག་ཉོས་རྗེས། ཧེ་ཐི་དང་ལྷན་
དུ་མི་ཡུལ་གྱི་དག་ཞིང་འཚོལ་དུ་ཆས། ཁོ་གཉིས་ལོ་བཅུའི་སྔོན་ལ་ཧེ་ཐི་སླེབས་མྱོང་སའི་ས་དེར་
སླེབས་པ་ན།མིག་ལམ་དུ་མངོན་པ་ནི་སྣང་ཚུལ་གཞན་ཞིག་སྟེ།ཡུལ་སྐོར་བ་མང་པོས་པར་ཆས་
བཟུང་ནས་པར་རྒྱག་ལ་བྲེལ་གྱིན་འདུག་ནའང༌། སྤྲིན་དཀར་དེ་སྔོན་ཆད་ནང་བཞིན་དཀར་
གཙང་མིན་ལ་ས་ངོས་ན་གཞི་ནས་མཐོང་རྒྱུ་མི་འདུག དེ་སྔའི་མཚར་སྡུག་གི་འདབ་མ་རྣམ་
པར་གྲོལ་བའི་མེ་ཏོག་དག་ཀྱང་མཐོང་དུ་མེད། ཧེ་ཐིས་མིག་རྡེབ་ཡུན་ཙམ་གྱི་ལོ་བཅུའི་ནང་དུ་
མེ་ཏོག་དེ་དག་འཇིག་ཚར་བ་ཤེས། དེང་སྐབས་གནས་འདི་ཡུལ་སྐོར་ལྗོངས་རྒྱུའི་ཡུལ་དུ་བསྒྱུར་
པས། ཨ་རི་དང་འཛམ་གླིང་ཡུལ་གྲུ་སོ་སོའི་ཡུལ་སྐོར་པ་གྲོག་མ་ཚང་ནས་བརྡོལ་བ་ལྟར་སླེབས་
འདུག
གནས་འདིའི་གཞི་སྡོད་པ་དག་ཀྱང་ཡུལ་གཞན་ལ་བསྐྱས་ཚར་བས། ཁོ་ཚོའི་ལག་ཟུང་
གི་རྩོལ་བ་ལས་ཐོན་པའི་ཞལ་ཟས་རོ་བརྒྱ་བ་དག་ལོངས་སུ་སྤྱོད་པའི་བསྐལ་པའང་རྩ་མེད་དུ་
གྱུར། དེ་ལྟ་ནའང༌། ཧེ་ཐིས་རང་ལོ་བཅོ་བརྒྱད་ཡིན་དུས་དག་ཞིང་འདིའི་མཛེས་སྡུག་མཐའ་
དག་ཉམས་སུ་མྱངས་ཚར་བས་བློ་འགྱོད་ཆེར་མ་སྐྱེས་མོད། ཅེ་ཁེ་ནི་འགྱོད་གདུང་དྲག་པོས་
གཟིར་ཏེ་སེམས་སྐྱོ་སོང༌། ཁོས་གྱེན་འཕུར་གནམ་གྲུ་ཁུག་ནས་གནས་འདི་ལ་འབྱོར་ཟིན་ནའང༌།
དེ་སྔའི་མི་ཡུལ་གྱི་དག་ཞིང་གཏན་ནས་མཐོང་མ་ཐུབ། ལོ་ངོ་བཅུའི་གོང་ལ་ཧེ་ཐིའི་ལྷག་བསམ་
དཀར་པོའི་གསལ་འདེབས་ལ་མ་ཉན་པར་འགྱོད་པ་ཆེན་པོ་སྐྱེས།
གླགས་སྐབས་ལག་པས་མ་ཟིན་ཞིང་སེམས་པ་ཞུམ་ཅན་དུ་གྱུར་པའི་རྐྱེན་གྱིས། ཅེ་ཁེའི་
ཆུང་དུས་ཀྱི་འདུན་མ་དབྱིངས་སུ་ཡལ། ཁོས་ཀྱང་ཧེ་ཐིས། "ད་ལྟ་ཉིད་ནས་སྤོབས་པ་སྐྱེད་དེ་
སྒྲུབ་དགོས"ཞེས་གསུངས་པ་ནང་བཞིན་བསྒྲུབས་ཡོད་ཚེ། རང་ལོ་བཅོ་བརྒྱད་ཀྱི་སྟེང་ནས་
རང་གི་འདུན་མ་དེ་ཉིད་མངོན་དུ་བྱས་ཟིན་པས་ད་ལྟའི་བར་དུ་སྒུག་ག་ལ་དགོས།
ཧའེ་ནེས། དཔྱིད་ཀར་ས་བོན་མ་བཏབ་ན། །དབྱར་ཁར་ལྗང་ལོ་མི་རྒྱས་ལ། །སྟོན་ཁར་
འབྲས་བུ་མི་སྨིན་པས། །དགུན་ཁར་ཁ་ལ་མྱང་རྒྱུ་མེད།།ཅེས་གསུངས་མྱོང་། སྙན་ངག་མཁན་
ལེ་སིན་དང་ཀིར་ཐ། ཞེལ་ལུར་སོགས་ཀྱི་རྗེས་སུ་བྱོན་པའི་འཇར་མན་གྱི་སྙན་ངག་མཁན་
པོ་འདིས། དོན་གསལ་གོ་བདེའི་ཚིག་གི་སྦྱོར་བ་སྤྱད་དེ། འདུན་མ་ཡོད་ཀྱང་སྐབས་ཐོག་ལ་
བརྩོན་པ་མ་སྐྱེད་ན། དུས་ཚིགས་ཤོར་བའི་སོ་ནམ་ཇི་བཞིན། འདུན་མ་གཏམ་དུ་གཤེགས་
སྐབས་མང་བས་འབྲས་བུ་ནམ་མཁའི་མེ་ཏོག་གི་ཟླ་རུ་ཆས་པ་ན། དེའི་རྗེས་ཐོགས་སུ་འགྱོད་
པ་སྐྲན་དུ་འགྱུར་ཞིང་དོན་མ་གྲུབ་པའི་ལོ་རྒྱུས་ཚེ་རབས་གཏན་དུ་འཇོག་ངེས་པ་དེ་བསྟན།
ཅིའི་ཕྱིར་ཞེ་ན། འདུན་མ་མངོན་དུ་བྱ་བར་སྙིང་སྟོབས་དང་ལག་ལེན་ཟུང་དུ་འཇུག་པའི་སྒོ་
ནས་བརྩོན་དགོས་པའི་ཕྱིར་རོ། །
ལེགས་པར་སོམས་དང་། འདུན་མ་གང་ཞིག གཅན་གཟན་གཏུམ་པོ་མིན་གཤིས། དེའི་
མཐོ་དམའ་དང་ཆེ་ཆུང་ལ་ཞེད་དོན་ཅི་ཡང་མེད། རང་ཉིད་ཀྱི་བྱང་ཁོག་ཡིད་ཆེས་ཀྱིས་སྐྱོར་
ཡོད་ན། འདུན་མ་དེ་ཅི་འདྲ་མཐོ་ཞིང་ཆེ་ན་ཡང་། དེས་ཁྱོད་མེད་བརླག་ཏུ་མི་གཏོང་བར་
མ་ཟད། ཞེ་བློ་དཀར་བའི་གྲོགས་དན་དུ་འགྱུར་སྐབས་མང་། མི་ཚོ་ནམ་ཡང་ཕུ་བསམ་མདོ་
བསམ་བྱ་ལ་དགའ་བ་ལས་དགོས་དོན་ལག་ལེན་དུ་འདེབས་མི་ནུས་པའི་སྐྱེ་བོ་དག་ལ་སུན་
སྣང་སྐྱེས་ཤིང་། དགོངས་པ་དང་ཕྱག་ལེན་ཉིས་ཆ་ནས་དཔའ་བར་གྱུར་པའི་སྐྱེས་བུ་རྣམས་ལ་
དང་དད་ཆེན་པོ་སྐྱེ་བའི་ཕྱིར་ན། ཁྱོད་ཀྱིས་ཀྱང”སེམས་ཕོད་པའི”རྗེས་སུ"སྒྲུབ་ཕོད་པ”ཞིག་
བྱ་དགོས་ངེས་ཀྱི་གནས་ལུགས་འདི་ཐུགས་ནས་མ་བསྙེལ་བ་གནང་རོགས།
ད་ལྟ་ནས་མགོ་བརྩམས་ཏེ་སྤོབས་པ་ཆེན་པོས་རང་གི་འདུན་མ་དོན་དུ་གཉེར་དགོས་
ལ། མདུན་མའི་ལུས་ལ་དགའ་བྲོད་ཀྱི་འཁོར་གསུམ་ཡ་མ་བྲལ་བར་བཏགས་ཏེ་ཕྱག་ལེན་དུ་
གདབ་ཐུབ་ན། བརྒྱ་ལ་འདུན་མ་དེ་ཉིད"མི་དྲན་དགུ་དྲན"ཡིན་དུ་ཆུག་ཀྱང་། "མི་འགྲུབ་
དགུ་འགྲུབ"ཡོང་བའི་རེ་བ་ཤིན་ཏུ་ཆེའོ། །
རང་རྟོན་སེམས་ཀྱིས་འདུན་མའི་ཞབས་ཟུང་སྐྱོར།
འཐུང་ཆུ་དང་རྒུམ་བུ་ལ་སེམས་ཁྲལ་བྱེད་མི་དགོས་པའི་འདབ་ཆགས་གཉིས་གཟེབ་ཏུ་
བཅུག་ཡོད།
ཁོ་གཉིས་ཀྱི་ལས་ཀའང་ཧ་ཅང་ཡང་སྟེ། བདག་པོ་ནང་དུ་བཞུགས་དུས་སྙན་འཇེབས་ཀྱི་
གྲེ་འགྱུར་བསྒྲགས་ནས་བདག་པོའི་ཁམས་ཀྱི་དུབ་པ་སངས་པར་བྱ་རྒྱུ་དང་། ལན་རེར་བདག་པོ་
གཟེབ་ཀྱི་གན་དུ་ཡོང་ན་གཤོག་རྡེབ་རེ་བྱས་ཏེ་དགའ་བའི་རྣམ་འགྱུར་སྟོན་རྒྱུ་དེའོ།།
དེ་ལྟར་ཉི་མ་ཕར་བསྐྱལ་བ་ན། ཁོ་གཉིས་ཀྱི་གཅིག་གིས་ཅིག་ཤོས་ལ་འདི་སྐད་དུ། “འདི་
འདྲའི་འཚོ་བ་ལ་ཁོ་བོ་སུན་སྣང་སྐྱེས་བྱུང་བས། གནས་འདི་དང་མཐའ་གཅིག་ཏུ་འབྲལ་
འདོད”ཟེར།
“ལྟོགས་ན་རྒུམ་བུ་དང་སྐོམ་ན་འཐུང་ཆུ་ཡོད་ཅིང་། ཁ་ཆར་བུ་ཡུག་གི་འཇིགས་པ་ཡེ་ནས་
མེད་པའི་གནས་འདི་ལྟ་བུ་ནི་བཙལ་ཀྱང་རྙེད་དུ་དཀའ་ན། ཁྱོད་ཀྱིས་དེ་ལྟར་སེམས་དོན་ཅི།”
ཅིག་ཤོས་དེ་མཚར་སྣང་སྐྱེས་ནས་དེ་ལྟར་དྲིས།
“དེ་ལྟ་ལགས་མོད། ངེད་གཉིས་ཀྱི་རྒྱབ་ན་ཡོད་པ་འདི་གཤོག་པ་ཡིན་པས། ང་ཚོའི་མིང་ལ་
གཤོག་ཐོགས་ཟེར།ནམ་འཕང་དགུང་ནས་གཅོད་རྒྱུ་ནི་འུ་ཅག་གི་འདུན་མ་རེད།”འདབ་ཆགས་
སྔོན་མ་དེས་དེ་སྐད་སྨྲས།
“འཁོབས་དོག་པའི་གཟེབ་འདི་ནི་ནམ་འཕང་གཅོད་པའི་གེགས་སུ་གྱུར་འདུག་པས་
ཁྱོད་ཀྱི་གཏམ་དེ་ཅི་མ་བདེན།ཡིན་ནའང་།གཟེབ་ནང་གི་འཚོ་བ་ལ་གོམས་ཚར་བས།ཁོ་བོས་
འཁྱགས་ལྟོགས་ཀྱི་སྡུག་བསྔལ་བཟོད་དཀའ་ལ། ཕྱི་རོལ་ཏུ་འཆི་བ་ལ་དེ་བས་ཀྱང་སྐྲག” ཅིག་
ཤོས་ཀྱིས་བསམ་ཙམ་བྱས་ཏེ་དེ་སྐད་སྨྲས།
“ད་དུང་ཕྱི་ལོགས་སུ་འཕུར་མེད་པས། ཁྱོད་ཀྱིས་རང་ཉིད་ཕྱི་ཡུལ་དང་མི་འཕྲོད་པ་ཅི་ལ་
ཤེས།ཁྱོད་ལ་ངེས་པར་དུ་རང་རྟོན་གྱི་བློ་ལྡན་དགོས།” སྔོན་མ་དེས་དེ་ལྟར་སྨྲས།
“ངས་དེ་ལྟར་བྱ་མི་ཕོད ……” ཅིག་ཤོས་དེས་རང་གི་ཤོམ་ཁོ་ནར་གྱུར་པའི་གཤོག་པ་ལ
ལྟ་ཙམ་བྱས་རྗེས་མགོ་བོ་དུད་པར་གྱུར།
གཟེབ་་ལས་ཐར་བའི་གླགས་མ་འགྱངས་པར་སླེབས་བྱུང༌། ལོ་བརྒྱད་ལ་སོན་པའི་བདག་པོ་
ཚང་གི་བུ་ཆུང་དེ་རྐུབ་སྟེགས་ཀྱི་སྟེང་དུ་བུད་ནས་མཚར་སྣང་ཆེན་པོས་གཟེབ་ཀྱི་སྒོ་ཕྱེ་ཙ་ན།
དུས་རྒྱུན་དུ་རང་གི་སྐྱེ་བའི་འདུན་མ་རང་དབང་ལ་བཅོལ་བའི་འདབ་ཆགས་དེ་ཅི་མྱུར་གྱིས་ཕྱི་
རུ་འཕུར་རྗེས། ཁ་གཟེབ་ལ་ཕྱོགས་ཏེ་གཤོག་པ་རྡེབ་ཀྱིན་དུ། “མྱུར་མོར་ཕྱི་རུ་འཕུར་ཤོག”ཅེས་
གཟེབ་ཏུ་ལུས་འདུག་པ་དེ་བོས་པ་ན། ཁོའང་ཕྱིར་འཕུར་འདོད་ཀྱང་གཤོག་པ་རྡེབ་པའི་སྤོབས་
པས་མ་ལོངས་པས།ཕྱིར་འཕུར་བའི་གྲོགས་པོ་ལ་བལྟས་ནས་མགོ་བོ་འཕྲེད་དུ་གཡུག་ཙམ་བྱས།
སྐབས་དེར་བདག་པོས་བུ་ཆུང་གིས་མཉམ་མ་བཞག་པར་ལས་ཀ་ནོར་འཛོལ་ཅན་ཞིག་
བསྒྲུབས་པ་ཤེས་ཏེ། བུ་ཆུང་ལ་ལས་བདའ་བྱེད་བཞིན་གཟེབ་ཀྱི་སྒོ་མོ་དམ་པོར་གཏན་པ་
ན། ཕྱི་ན་ཡོད་པའི་འདབ་ཆགས་དེ་མཁའ་དབྱིངས་སུ་འཕུར་སོང་ལ། ཅིག་ཤོས་དེ་སྔར་བཞིན་
གཟེབ་ནང་དུ་ལུས།
ལོ་ངོ་གཉིས་ཀྱི་རིང་ལ། གཟེབ་ཏུ་ལུས་པའི་འདབ་ཆགས་དེས་རྒྱུན་དུ་སྒེའུ་ཁུང་ཕྱི་རུ་
བལྟས་ཏེ།རང་གི་གྲོགས་པོ་ཚུར་ཡོང་ནས་ཕྱི་རོལ་གྱི་འཇིག་རྟེན་དོན་ངོ་མར་ཇི་ལྟ་བུ་ཞིག་ཡིན་
པ་དང་། ཁོའི་སེམས་ལ་ཤར་བའི་འཇིགས་སུ་རུང་བ་དེ་འདྲ་ཞིག་ཡིན་མིན་གྱི་གཏམ་འཁྱེར་
ཡོང་བར་སྒུག་ནས་བསྡད།
ཉིན་མོ་ཞིག་ལ་ཁོའི་རེ་བ་དོན་སྨིན་བྱུང་སོང༌། གྲོགས་པོ་འཕུར་ཡོང་སྟེ་སྒེའུ་ཁུང་གི་ཕྱི་
ནས་ཁོ་འབོད་ཀྱིན་འདུག ཕར་བལྟས་པ་ན། ཁོའི་གཤོག་ཟུང་ལ་རྩལ་རྒྱས་པའི་ཉམས་ཤིག་ཤར་
འདུག་པ་མཐོང་། སྒེའུ་ཁུང་དམ་པོར་གཏན་ཡོད་པས་ཕན་ཚུན་གྱི་གཟུགས་མཐོང་བ་ཙམ་ལས་
སྐད་ནི་ལར་ནས་གོ་མ་ཐུབ།
ཁོ་གཉིས་ཀྱིས་སྒེའུ་ཁུང་གི་ཕྱི་ནང་གཉིས་ནས་ཕན་ཚུན་ལ་བལྟས། ཕྱི་ལོགས་ཀྱི་བྱ་དེས་
ས་ལ་མི་ལྷུང་བའི་ཕྱིར་དུ་གཤོག་པ་ཡང་དང་ཡང་དུ་རྡེབ་ཞོར་དུ་གྲེ་འགྱུར་བར་མེད་དུ་སྒྲོག་
གིན་འདུག གཟེབ་ན་ཡོད་པའི་འདབ་ཆགས་དེས་གྲོགས་ཀྱི་ཚིག་གཅིག་ཀྱང་གསལ་བོར་མི་གོ་
ནའང་།ཕྱིའི་རྣམ་པ་ལ་བལྟས་པས་རང་དབང་ཐོབ་པའི་གྲོགས་པོ་འཁྱག་ལྟོགས་ཀྱིས་མ་ཤི་བར་
སྐྱིད་པོ་ཡིན་པ་ཤེས། ཁོས་གྲོགས་པོའི་གྲེ་འགྱུར་རྣ་བས་མི་གོ་མོད། རང་ལ་ཕྱི་རོལ་གྱི་ཁྲ་ཁྲ་རིག་
རིག་དང་། རང་དབང་གི་མཛེས་སྡུག་སོགས་འཆད་ཀྱིན་ཡོད་པར་མ་ཟད། དེ་སྔའི་སེམས་ཁྲལ་
ནི་འཐེབ་པ་ཞིག་ཡིན་པས། དེང་སྐབས་ང་ལ་སེམས་ཁུར་བྱེད་མི་དགོས་ཟེར་བཞིན་ཡོད་པ་
སེམས་ཀྱིས་གསལ་ལེར་རྟོགས།
སྐབས་དེར། གཟེབ་ནང་ནས་མ་ཐར་བའི་འདབ་ཆགས་དེའི་མགོ་བོ་སླར་ཡང་དུད་པར་
གྱུར།ཁོས་དྲི་བ་མང་པོ་ཞིག་གི་དྲིས་ལན་གསལ་བོར་ཤེས་སོང་བས། བྲོས་བྱོལ་བྱས་ཏེ་གྲོགས་པོ་
དང་ལྷན་དུ་འདབ་ཆགས་བྱ་ཡི་རང་དབང་སྙེག་ན་བསམས་ཀྱང༌། ཁོ་ལ་གླགས་སྐབས་འཐོབ་
མི་སྲིད་དེ། ལོ་བཅུ་ལ་སོན་པའི་བདག་པོའི་བུ་ཆུང་ད་ལྟ་འཚར་ལོངས་བྱུང་ཚར་བས། བསྟན་
བཤིག་ཚ་པོས་གཟེབ་སྒོ་འབྱེད་ག་ལ་སྲིད། ཚོད་བྱས་ན། ཚེ་ཐོག་འདིར་ཁོ་ལ་གཟེབ་ལས་ཐར་
བའི་གླགས་ཕལ་ཆེར་ཡོད་སྲིད་ཀྱི་མ་རེད།
འདབ་ཆགས་དེར་རང་རྟོན་མེད་པའི་རྐྱེན་གྱིས། ལོ་གཉིས་ཀྱི་སྔོན་ལ་བྱུང་བའི་གླགས་
སྐབས་བཟང་པོ་དེ་ཤོར་དུ་བཅུག་པས། རང་དབང་གིས་འཕུར་ལྡིང་བྱེད་པའི་སྐྱེ་བ་འདིའི་
འདུན་མ་སྟོང་བའི་ངང་ལ་ཟད་དོ། །
སྦོ་སི་ཀྲོན་ན་འཇོང་གྲུག་རུ་ཁག་ཅིག་ཡོད་པ་དེའི་འདུན་མ་ནི་མཉམ་འགྲན་གྱི་རྟིང་མ་
ལེན་རྒྱུ་དེ་ཁོ་ནའོ། །ལས་ལ་བརྩོན་པའི་རུ་མི་ཚང་མས་དཀའ་བ་ཆེན་པོས་སྦྱོང་བརྡར་བྱེད་
བཞིན་པར་མ་ཟད། འགྲན་རའི་ནང་ནས་ཀྱང་སྤོབས་པ་བསྐྱེད་དེ་ཉེན་ཁ་དང་དཀའ་ཁག་མང་
པོ་ཁྱད་དུ་བསད། དེ་ལྟ་ནའང་། ཁོ་ཚོ་གསར་དུ་བཙུགས་མ་ཐག་པའི་སྤོ་ལོའི་རུ་ཁག་ཅིག་ཡིན་
པས། ཉམས་མྱོང་ཆེན་པོ་མི་འདུག དེའི་རྐྱེན་གྱིས། ཐེངས་གཉིས་ཀྱི་འགྲན་བསྡུར་ཁྲོད་ཕམ་ཁ་
རྐྱང་རྐྱང་ཉོས།
བསྟུད་མར་ཕམ་ཁ་ཉོས་པས། རྒྱབ་སྐྱོར་མཁན་ཇེ་ཉུང་ནས་ཇེ་ཉུང་དུ་གྱུར། གྲུག་ཞེན་པ་
ཚོས་ཁོ་ཚོ་སྤོ་ལོའི་རུ་ཁག་གསར་པ་དང་སྤོ་ལོ་རྒྱག་མཁན་གསར་པ་ཡིན་མིན་ལ་ཁ་ཡ་གཏན་
ནས་བྱེད་མི་སྲིད་དེ། ཁོ་ཚོས་དོ་སྣང་བྱ་ཡུལ་ཉག་གཅིག་ནི་འགྲན་བསྡུར་གྱི་མཇུག་འབྲས་ཡིན་
པས་སོ།།
དེའི་རྐྱེན་གྱིས། རུ་ཁག་ཧྲིལ་བོའི་སྤོབས་པ་ཇེ་ཞུམ་ལ་སོང༌། ཁོ་ཚོས་དཀའ་བ་ཆེན་པོས་
སྦྱོང་བརྡར་བྱེད་ཐུབ་ལ། སྤོབས་སེམས་ཆེན་པོས་འགྲན་བསྡུར་ལའང་ཞུགས་ཐུབ་སོང་མོད།
གྲུག་ཞེན་པ་ཚོའི་ཅི་མི་སྙམ་པ་དང་ཐ་ན་མཐོང་ཆུང་ཡང་འདྲེས་པའི་ལྟ་སྟངས་མཐོང་བས་ཡི་
ཆད་སོང་།
རུ་གཙོའི་སེམས་ཤིན་ཏུ་འཚབ་མོད། སྐབས་འདིར་ཅི་བྱས་ཀྱང་ངལ་བ་འབྲས་མེད་ཡིན་
པ་ཁོང་གིས་གསལ་ལེར་མཁྱེན་ཡོད་པས་ཚིག་གཅིག་ཀྱང་མ་བཤད། རུ་མི་མང་ཤོས་ཤིག་ལ་
རང་རྟོན་མེད་པས།ཀི་འབོད་ཨག་འབོད་འགས་ཁོ་ཚོར་ཡིད་ཆེས་ག་ལ་སྟེར་ཐུབ།
འགྲན་ཐེངས་གསུམ་པའི་སྐབས་སུ། སྤོ་ལོའི་རུ་ཁག་འདི་གྲོང་ཁྱེར་གསར་པ་ཞིག་ཏུ་སོང་
ནས་འགྲན་བསྡུར་གྱི་མགོ་བརྩམས། རུ་མི་ཚོ་རུ་གཙོའི་རྗེས་དེད་དེ་བློ་ཕམ་ཡིད་ཆད་སྐྱེ་ཞོར་
འགྲན་རའི་ནང་དུ་འཛུལ། མ་བསམ་ས་ནས་ལྟད་མོ་པ་མང་པོ་ཐོལ་གྱིས་ཡར་ལངས་ཏེ་ཁོ་ཚོའི་
རུ་ཁག་གི་མིང་གསེང་མཐོར་བོས་ནས་དགའ་བསུ་བྱས་སོང་།
སྐོར་ཞིག་གིས། “རྣམ་པར་རྒྱལ་སྲིད”ལ་སོགས་པའི་ཁ་གཡང་བྲིས་པའི་སྦྱར་ཡིག་ཀྱང་
བཟུང་འདུག
འགྲན་བསྡུར་མྱུར་དུ་མགོ་བརྩམས་བྱུང་བས། རུ་མི་ཚོས་དེ་ཚོ་ཅི་ཞིག་ཡིན་པ་ཧ་མི་གོ་ལ་
རྩད་གཅོད་ཁོམ་ཡང་མ་བྱུང༌།
ཁོ་ཚོས་ཅི་ནུས་ཀྱིས་འགྲན་བསྡུར་བྱེད་སྐབས། ལྟད་མོ་པ་ཕྱེད་ལྷག་གིས་བློ་ཐག་ཆོད་པོས་
ཁོ་ཚོའི་རུ་ཁག་གི་མིང་ནས་བོས་ཏེ་སྐུལ་སློང་བྱེད་ཀྱིན་འདུག
ལྟད་མོ་པའི་སྤྲོ་སེམས་ཀྱིས་རུ་མི་ཚོའི་ངར་ཤུགས་བསྐྱེད་དེ་མཐར་གསུམ་དང་གཅིག་གི་
ཧེ་བག་གིས་ཕ་རོལ་ལས་རྣམ་པར་རྒྱལ། འདི་ནི་ཚུགས་ཡུན་མི་རིང་བའི་རུ་ཁག་འདིས་བླངས་
པའི་རྒྱལ་ཁ་དང་པོ་རེད།
རྟེན་འབྲེལ་ཞུ་བའི་ཚོགས་འདུའི་སྟེང་ནས་སེམས་འགུལ་ཐེབས་པའི་ལུས་རྩལ་པ་ཚོས།
“ས་འདིའི་ལྟད་མོ་པ་དག་ནི་ཅི་འདྲའི་ལྷག་བསམ་ཆེ་བ་ལའང༌། ས་འདི་ན་ངེད་ཚོའི་རྒྱབ་སྐྱོར་
མཁན་འདི་འདྲ་མང་བ་ཡིད་ལའང་མ་ཤར”ཟེར།
སྐབས་དེར། རུ་དཔོན་གྱིས་ལྦུ་རག་ཆང་ཕོར་གང་གཙང་བཞེས་གནང་རྗེས། “དོན་འདི་ཅི་
ལྟ་བུ་ཞིག་ཡིན་པ་ཁྱོད་ཚོས་ཧ་གོའམ”ཞེས་དྲིས།
རུ་མི་ཚོས་མགོ་བོ་འཕྲེད་དུ་གཡུག་བཞིན་མཚར་སྣང་གིས་རུ་དཔོན་ལ་བལྟས་ཏེ། ཁོང་
གིས་གསང་བ་འདི་བརྟོལ་བར་སྒུག་ནས་བསྡད།
རུ་དཔོན་གྱིས་དགོད་བཞིན། “གནས་འདི་ནི་ངའི་ཕ་ཡུལ་ཡིན་པས་སོ”ཟེར། རུ་མི་ཚོས་
གཏམ་དེའི་གཏིང་གསལ་བོར་རྟོགས་མ་སོང་། རུ་དཔོན་གྱིས་མུ་མཐུད་ནས། “དྲང་མོར་བཤད་
ན། དེ་རིང་འགྲན་བསྡུར་བྱེད་སྐབས། ང་ཚོའི་རུ་ཁག་གི་མིང་ནས་འབོད་མཁན་ལྟད་མོ་པ་དེ་
དག་ངའི་གཉེན་ཉེ་དང་གྲོགས་པོ་ཚོ་ཡིན་ལ། ཁོ་ཚོའི་གྲས་ན་ངའི་ལོ་ན་བགྲེས་པའི་ཕ་མ་་གཉི་
གའང་ཡོད”ཅེས་བཤད་པ་ན།རུ་མི་ཚོས་ཅི་ཡིན་པ་ཝ་ལེར་རྟོགས་སོང་།
རུ་དཔོན་གྱིས་མུ་མཐུད་ནས། “ང་ཚོ་འགྲན་ཐེངས་འདི་ལས་རྣམ་པར་རྒྱལ་ཐུབ་པའི་
གནད་ཀ་ཁྱོད་ཚོས་ཤེས་འདོད་དམ། བདག་གིས་ཁྱིམ་མི་དང་གྲོགས་པོ་ཚོ་བོས་ནས་ངར་སློང་
རུ་ཁག་ཅིག་བཙུགས་པ་ཙམ་གྱིས་ཕན་སོང་བ་ཡིན་ནམ།ངས་བལྟས་ན་དེ་འདྲ་ཞིག་གཏན་ནས་
མ་རེད།ཡིན་རྒྱུ་ནི་རང་རྟོན་གྱིས་ང་ཚོའི་རྒྱབ་ནས་བསྐྱོར་སོང་བའི་རྐྱེན་གྱིས་རེད”ཅེས་བཤད།
འུར་འུར་ཟིང་ཟིང་གི་ཁང་མིག་དེ་ཐོལ་གྱིས་དལ་ཅག་གེར་གྱུར། རུ་མི་ཚོས་སེམས་ཞིབ་
མོས་རུ་དཔོན་གྱི་སྐད་ཆ་དེར་འདང་རྒྱག་གིན་འདུག
“རང་རྟོན་གྱི་ཆེད་དུ་ཞབས་དག་གནང་རོགས།” སུས་བཤད་པ་མི་ཤེས་པའི་སྐད་ཆ་དེ་གོ་
བ་ན།·རུ་མི་ཚོས་ལྦུ་རག་མཐོ་རུ་བཏེག་སྟེ་གཙང་བཞེས་བྱས།
ཐེངས་དེ་ནས་བཟུང༌། རུ་ཁག་དེའི་ངར་ཤུགས་ཀུན་ནས་འཕེལ། འགྲན་རའི་ནང་ན་རང་
གི་ངར་སློང་རུ་ཁག་ཡོད་མེད་དང་རྒྱབ་སྐྱོར་མཁན་གྱི་མང་ཉུང་བཅས་ལ་ལྟོས་པ་མེད་པར།
སྤོབས་པ་རབ་ཏུ་རྒྱས་ཏེ་འགྲན་བསྡུར་ལ་ཞུགས་ཐུབ་པར་གྱུར། ཁོ་ཚོས་གཞན་པས་རང་ལ་
བཟུང་བའི་ལྟ་སྟངས་མི་གཙོ་རང་རྟོན་གཙོ་བ་རྟོགས་པས། རྗེས་སུ་རུ་ཁག་དེས་མཉམ་འགྲན་
གྱི་རྟིང་མ་བླངས།
རུ་དཔོན་གྱིས་རུ་མི་ཚོར་ཐོག་མའི་འདུན་མ་གྲུབ་ཐུབ་དོན་ཅི་ཡིན་འདྲི་དུས། རུ་མི་ཚོས་
མ་གྲོས་གཅིག་མཐུན་གྱིས“རང་རྟོན་ཡོད་པའི་རྐྱེན་གྱིས་ཡིན”ཟེར།
རེད་དེ། རུ་ཁག་འདི་ལ་རང་རྟོན་ཁོ་ན་ལས་ཅི་ཡང་མི་ཆད། རང་རྟོན་ཡོད་ན་ཁོ་ཚོར་
ཅི་ཡང་འཛོམ་པས། རོལ་བརྒྱ་གཤའ་འོག་གཅིག་ཏུ་བསྡུ་བའི་དབང་ཐང་རང་བཞིན་གྱིས་
འཛོམ་པར་འགྱུར། དེ་བཞིན་ཁྱོད་ཀྱིས་ཀྱང་སྤོབས་པ་བསྐྱེད་དེ་འདུན་མ་འཚོལ་བའི་ལམ་
དུ་འཇུག་སྐབས། རང་རྟོན་ཞེས་པའི་སེམས་བྱུང་འདི་སྲུང་འཁོར་བཞིན་དུ་སྙིང་ལ་འདོགས་
རྒྱུ་མ་བསྙེལ་པ་གནང་དང་། དེས་ཁྱོད་རང་བག་ཚ་བ་མེད་པར་དཀའ་སྡུག་མཐའ་དག་བདག་
གིར་བྱས་ཏེ་འབྲས་བུའི་ཁྲི་ལ་འཛེགས་པར་རྒྱབ་གནོན་དཔུང་གྲོགས་བྱེད་ལ། ཁྱོད་ཀྱི་ལུས་
སྟེང་ན་མཐུ་སྟོབས་ནུས་རྩལ་བསམ་གྱིས་མི་ཁྱབ་པ་ས་བོན་གྱི་ཚུལ་དུ་གནས་པ་དག་གི་བག་
ཆགས་སད་དུ་བཅུག་སྟེ། སྐྱེ་བའི་འདུན་མ་ལག་མཐིལ་དུ་ལེན་ལ་སྟོབས་ཀྱི་ར་མདའ་ཡང་
བྱེད།
དེ་ལྟར་རང་རྟོན་ནི་འདུན་མ་འཚོལ་བའི་རྒྱབ་གནོན་ཡིན་པས། ལས་གང་དེར་ཞུགས་
པའི་ཚེ་ན། ཁྱོད་ལ་དགའ་བ་དང་སྤོབས་པ། ཡིད་ཆེས་རྣམས་སྣུམ་ཟད་ཀྱི་མར་མེ་ལ་སྣུམ་
བླུགས་པ་ལྟར་རིམ་ཅན་དུ་བསྩལ་འོང་། རང་རྟོན་ལ་ཕྱག་ལེན་མེད་དུ་མི་རུང་བ་སྨོས་ཅི་
དགོས་ཀྱང་། ལས་ཀྱི་ཁ་མ་འཆུས་པར་ལམ་ཡང་དག་ཏུ་ཞུགས་ཐུབ་མིན་དང་སེམས་ཤུགས་
ཆེན་པོས་འདུན་མའི་རྒྱུན་སྐྱོང་ཐུབ་མིན། མཐར་དེད་ན་རང་རྟོན་ལ་ཐུག་ཡོད་དོ། །

ལེའུ་བཅོ་ལྔ་པ།
འཇིག་རྟེན་སྣང་བ་སྐྱོང་ལའང་བྲོད་སེམས་མཁོ།

སྐབས་འགའ་རེར། ཁྱོ་ཤུག་གཉིས་ནམ་རྒྱུན་ཁ་སེམས་མ
ནའང་། གཅིག་གི་བྱ་བ་ཤོར་བ་ལྟ་བུའི་དཀའ་ཁག་ཙག་ཙིག་ལ་འཕྲད་པས་
ཉོན་མོངས་ཤིང་སྡུག་བསྔལ་ནས་བློ་ཤས་སུ་འགྲོ་བའི་གནས་ཚུལ་ཡང་
མཐོང་དུ་ཡོད་པ་དག ཕར་བལྟས་ཚོད་ཀྱིས་འབྱོར་པ་ཉམས་པས་འཚོ་བ་
འགྲོ་མ་ཐུབ་པ་སོགས་ཀྱི་མི་མཐུན་རྐྱེན་གྱིས་དེད་པ་ལྟར་སྣང་ཡང་། འདང་
རྒྱག་ཤེས་ན་དེའང་སོ་སོའི་སེམས་ལ་རག་ལས་ཏེ། གཙོ་བོ་ཁྱིམ་བདག་རང་
གི་དགའ་བྲོད་ཀྱི་སེམས་པའི་མདངས་མ་ཉམས་པར་བྱས་ཏེ། བཟའ་ཚོ་གང་
བོའི་རང་རྟོན་གྱི་རྒྱབ་གནོན་ཐུབ་ན། འབྱོར་པ་རྒྱས་མིན་ལ་བལྟོས་པ་མེད་
པར་སྐྱིད་ཀྱི་ཉི་མ་ནམ་ཡང་རང་གི་མགོ་ཐོག་ནས་ཤར་འོང་། བརྒྱ་ལ་བཟའ་
ཚང་གང་བོ་སྡུག་ལ་ཐུག་ཀྱང་། སྡུག་གི་རྔ་མ་ཇ་ཐུན་གཅིག་གི་ཡུན་ལ་ཟད་
འགྲོའོ།།
དགའ་བྲོད་སེམས་ཀྱིས་བརྩེ་གདུང་མལ་ལས་སློང་།
ཁ་ལའེ་ཧྥོར་ནེ་ཡའི་གྲོང་བརྡལ་ཞིག་གི་ཆོས་ཁང་དུ་གཉེན་སྟོན་གྱི་ཆོ་ག་སྤེལ་བཞིན་ཡོད།
བག་གསར་གྱིས་བག་ལྭ་གྱོན་ཏེ་གཟབ་འཕྱོར་སྤྲས་པས། འདུས་པ་བརྒྱ་ཚོགས་ཀྱིས་ཡ་མཚར་
བའི་མིག་ཟུང་བགྲད་དེ། “ཇི་འདྲའི་སྙིང་དུ་སྡུག་པ་ལ།”“ཨ་ཙི། མཛེས་མའི་མཐར་ཐུག་པ་ཞིག་
རེད”ཅེས་བསྟོད་ར་བྱེད།
བག་གསར་འདི་ལོ་གཅིག་གི་སྔོན་ལ་མོ་ཧྲེང་ཡིན་པར་མ་ཟད།རང་གིས་རང་ཉིད་མ་ཡག་
མེད་གླིང་ལ་གྲགས་པ་ཞིག་ཡིན་པར་འདོད།
མོའི་མིང་ལ་རའེ་ཟི་ཟེར་ཞིང་སྤྱིར་བཏང་གི་ཞིང་གྲོང་ཞིག་ནས་སྐྱེས། མོའི་ཕ་མ་གཉིས་
ཀྱིས་ཞིང་ར་ཆུང་ཆུང་ཞིག་ན་སོ་ནམ་གྱི་ལས་ལ་འབད་བཞིན་ཡོད། སློབ་མཐར་ཕྱིན་རྗེས་མོས་
ཕ་མ་གཉིས་ལ་རོགས་བྱས་ཏེ་ཞིང་ལས་གཉེར། ན་ཚོད་ཇི་ལྟར་ལོངས་པ་ན་མོས་རང་ཉིད་
ཀྱི་སྐྱེ་གཟུགས་དེ་ལྟར་བློ་ལ་མ་བབ། རང་གི་རྩེད་གྲོགས་བུ་མོ་ཚོ་གཅིག་ལ་བལྟས་པས་གཅིག་
མཛེས་ལ།རང་ཉིད་ཁོ་ན་ཤིན་ཏུ་བཙོག་སྙམ།
བུ་མོའི་གནས་ཚུལ་ཨ་མར་གསལ་ཆ་ཡོད་གཤིས། ཨ་མས་ན་ཚོད་ལོངས་འདུག་པའི་བུ་
མོའི་སེམས་ཁམས་དྭངས་ཀྱིན་མེད་པ་ཤེས། གསང་སྟབས་ཀྱིས་སེམས་གསོ་སྨན་པ་ཞིག་ལ་
བཀའ་འདྲི་ཞུ་རུ་སོང༌།
སྨན་པས་ཨ་མའི་སྐད་ཆ་ལ་ཉན་རྗེས། “ད་ལྟ་མོ་ངའི་གན་དུ་ཁྲིད་ཡོང་ན་ལེགས་མོད།
མོ་ཕལ་ཆེར་ཡོང་རྒྱུ་མ་རེད། སང་ཉིན་ང་ཁྱེད་ཚང་ལ་སོང་སྟེ་མོ་ལ་ཁ་བརྡ་ཞིག་བྱེད། ཁྱེད་
ཀྱིས་མ་བསྙེལ་པ་གནང་དང་། ང་མི་ཆ་མེད་ཅིག་ལ་བརྫུས་ནས་ཡོང་། ཁྱོད་ཀྱིས་ང་ངོ་མ་ཤེས་
ཁུལ་བྱོས”ཞེས་བཅོལ་གདམས་བྱས། ཨ་མ་དེས་དེའི་དོན་ཅི་ཡིན་ཧ་མ་གོ་ནའང་། སྨན་པའི་ཁ་
ལ་ཉན་རྒྱུ་ཁས་བླངས།
ཕྱི་ཉིན། སྨན་པས་གོན་པ་ནུབ་ལུགས་སུ་བྱས་ནས་ཁོ་ཚང་ལ་སླེབས། ཁྱིམ་ལ་འཛུལ་མ་
ཐག་བུ་མོ་དེའི་ཨ་མའི་གདོང་ལ་བལྟས་ཏེ། “ལྕམ་སྐུ་ཞབས་ལགས། ཁམས་བཟང་། ང་རང་
ཞལ་གསོས (འྀŁlk╗)འཚོང་མཁན་ཞིག་ཡིན། ཁྱེད་ལ་བུ་མོ་འདྲ་ཨེ་ཡོད”ཅེས་འདྲི་ཁུལ་བྱས།
“གཅིག་ཡོད། དོན་དག་ཅི་ཞིག་ཡོད།” ཨ་མས་ལན་འདེབས་ཁུལ་བྱས།
“ང་ཡོང་དོན་འདི་འདྲ་ཡིན།” སེམས་གསོ་སྨན་པས། “ངེད་སྤྱི་གཉེར་ཁང་གིས་བྱ་འགུལ་
ཞིག་སྤེལ་གྱིན་ཡོད། གལ་ཏེ་བུ་མོ་སུ་ཞིག་ལ་ཡག་མོ་སྒོ་འཛོམ་ན། ང་ཚོས་དེ་ལ་ཞལ་གསོས་ཆ་
ཚང་གཅིག་རིན་པ་མི་དགོས་པར་འབུལ་རྩིས་ཡོད”ཅེས་བཤད།
“ངོ་མ་ཨེ།” ཨ་མས་དོགས་པ་དང་བཅས་དྲིས་མོད། སེམས་གསོ་སྨན་པའི་སེམས་ལ་ཅི་
ཞིག་དྲན་གྱིན་ཡོད་པ་དངོས་གནས་ཧ་མ་གོ
སེམས་གསོ་སྨན་པས། “ཁྱེད་ཀྱིས་མཁྱེན་གསལ་ལྟར་ངེད་སྤྱི་གཉེར་ཁང་གིས་བྱ་འགུལ་
འདི་འདྲ་སྤེལ་དོན། ང་ཚོ་ཞལ་གསོས་འཚོང་མཁན་ཡིན་ལ། བུ་མོ་མཛེས་མ་རྣམས་ང་ཚོའི་
ཚོང་འཕྲིན་བརྡ་གསོན་པོ་ཡིན་པའི་རྐྱེན་གྱིས”ཞེས་བཤད།
“ཨ་ལེ།”ཨ་མས་གཞི་ནས་ཁོའི་དོན་ཧ་གོ་སོང་། “མ་གཞིར་འདི་འདྲ་ཞིག་རེད་འདུག ཡིན་
ནའང༌།ངས་ཁྱེད་ལ་རོགས་པ་བྱེད་ཐུབ་རྒྱུ་མ་རེད”ཅེས་བཤད།
སྨན་པས།“ཁྱེད་ཀྱིས་བུ་མོ་ཞིག་ཡོད་ཅེས་གསུངས་སོང་བ་མ་ཡིན་ནམ”ཞེས་དྲིས།
ཨ་མས།“ཡིན་དང་ཡིན་ཏེ། མོ་མཛེས་མ་ཞིག་མིན། མ་མཐའ་ཡང་མོ་རང་ཉིད་ཀྱིས་འདི་
ལྟར་འདོད་ཀིན་ཡོད”ཅེས་ལན་བཏབ།
སེམས་གསོ་སྨན་པས་དགོད་ཞོར། “ཁྱེད་ཀྱིས་མོ་རང་ཉིད་ཀྱིས་རང་མི་མཛེས་བསམ་གིན་
འདུག་གསུངས་པ་ཡིན་ནམ། ཁྱད་མཚར། འཇིག་རྟེན་ན་འདི་ལྟ་བུའི་བུ་མོའང་ཡོད་དམ།ལྕམ་
སྐུ་ཞབས་ལགས།ངས་མོར་ཐེངས་གཅིག་བལྟས་ན་ཆོག་གམ”ཞེས་བཤད།
ཁོང་གཉིས་ཀྱི་ཁ་བརྡ་རའེ་ཟིས་ཁང་པའི་ནང་ལོགས་ནས་གསལ་བོར་ཐོས་སོང་།
མོས“བརྒྱུད་འཚོང་པས”མོ་ལ་འཕྲད་འདོད་ཀྱི་སྐད་ཆ་བཤད་པ་ཐོས་མ་ཐག་སྙིང་ལྟག་ལྟིག་ཏུ་
ལྡིང་སོང༌། མོས་སུ་ལའང་མི་ཐུག་ཅེས་པའི་སྐད་ཆ་དེ་མ་བཤད་སྔོན་ལ། སེམས་གསོ་སྨན་པ་
མོའི་ཁང་པའི་ནང་དུ་སླེབས་ཚར།
སེམས་གསོ་སྨན་པས། “བུ་མོ། དགོངས་པ་མ་ཚོམ། ངས་བརྡ་མ་བརྒྱབ་པར་ཁྱོད་ཀྱི་ཁང་
པའི་ནང་དུ་ཡོང་བར་ཐུགས་དགོངས་འཇགས་འཚལ”ཞེས་བཤད་ཞོར། “ང་ནི་བརྒྱུད་འཚོང་
པ་ཞིག་ཡིན། ངས་ད་གིན་བཤད་པའི་བྱ་འགུལ་གྱི་ནང་དོན་ཁྱོད་ཀྱིས་ཧ་གོ་ཡོད་རྒྱུ་རེད། ངས་
བཤད་རྒྱུ་ནི་གལ་ཏེ་ཁྱོད་ལ་ཡག་མོ་སྒོ་འཛོམ་ན—ཨ་ཙི། དཀོན་མཆོག་མཁྱེན། ཁྱོད་ཅི་འདྲའི་
ཡག་མ་ཞིག་རེད་ཨང་། དགོངས་པ་མ་ཚོམ། ངས་ཡང་དྲང་བཤད་བྱས་སོང་། ཡིན་ནའང་།
དཀོན་མཆོག་མཁྱེན། ཨ་ཙི། ངའི་སྐད་ཆ་ལ་མགོ་མཇུག་ཚང་གི་མི་འདུག”ཅེས་བཤད་རྗེས་ཁ་
ཕྱིར་འཁོར་ནས་བུ་མོའི་ཨ་མར། “ལྕམ་སྐུ་ཞབས་ལགས། ཁྱེད་ཀྱིས་ང་ལ་མགོ་སྐོར་བཏང་
སོང་། ཁྱེད་ཀྱི་བུ་མོ་ལ་ཡག་མོ་སྒོ་འདི་འདྲ་འཛོམ་ནའང༌། ཁྱེད་ཀྱིས་ད་དུང་མོས་རང་ཉིད་ལ་
ཡག་མོ་སྒོ་མི་འདུག་བསམ་གིན་ཡོད་ཟེར། བུ་མོ།ཁྱེད་ལྟ་བུའི་མཛེས་མ་ཞིག་གིས་དངོས་གནས་
རང་ཉིད་ལ་ཡག་མོ་སྒོ་མི་འཛོམ་བསམ་གིན་ཡོད་དམ། དཔེ་སྲིད་ཀྱི་མ་རེད”ཅེས་བཤད་ཞོར་
མགོ་འཕྲེད་དུ་གཡུག
རའེ་ཟིས”བརྒྱུད་འཚོང་པས”རང་ལ་བསམ་བཞིན་ངོ་བསྟོད་བྱེད་ཀིན་འདུག་བསམ་
ནའང་། ཁོའི་རྣམ་འགྱུར་དང་ཚུགས་ཀ་ལ་བལྟས་ན་དྲང་པོ་དྲང་གཞག་རེད་འདུག་སྙམ།
སྐབས་ཐོག་དེ་ལ་མོའི་སེམས་པ་དགའ་ལྷང་ལྷང་དུ་གྱུར་མོད། སྐད་ཆ་ཚིག་གཅིག་ཀྱང་བཤད་
ཐུབ་མ་སོང་། སྐད་ཆ་ཅི་ཞིག་བཤད་དགོས་པ་དང་ཅི་ལྟར་བཤད་ན་འགྲིག་མིན་ཐམསཐམས་ཅད་མི་
ཤེས་པར་གྱུར་པས། མགོ་སྒུར་ནས་ཁ་རོག་གེར་བསྡད།
སྐབས་དེར། བརྒྱུད་འཚོང་པསཞལ་གསོས་ཆ་ཚང་ཞིག་མོའི་མདུན་དུ་བཞག་སྟེ།“བརྩེ་
བའི་བུ་མོ་ལགས། ང་མི་དྲང་པོ་ཞིག་ཡིན། ངས་སྤྱི་གཉེར་ཁང་གི་སྒྲིག་ལམ་ལྟར་ཞལ་གསོས་
འདི་ངེས་པར་དུ་བུ་མོ་ཡག་མ་ཁྱོད་ལ་སྟེར་དགོས"ཞེས་བཤད།
རའེ་ཟིས་ཞལ་གསོས་ལག་ཏུ་བླངས་ནས་ལྟ་སྐབས། ཞལ་གསོས་དེ་ཉིད་སྒྱུ་མའི་མེ་ལོང་
ལྟ་བུར་གྱུར། དེ་ལས་རང་ཉིད་ཀྱི་མཛེས་སྡུག་གི་ཆ་བྱད་ཡོངས་སུ་རྫོགས་པའི་བཞིན་རས་
མཐོང་བས་དགའ་སྤྲོ་ཆེན་པོ་སྐྱེས། དེ་ལྟ་ནའང་། མོས”བརྒྱུད་འཚོང་པ"ལ་ཐུགས་རྗེ་ཆེ་ཞེས་
པའི་ཚིག་དེ་ལས་གང་ཡང་མ་བཤད།
སེམས་གསོ་སྨན་པས་མོའི་མིག་མདངས་ལ་སྣང་བ་ཅུང་ཙམ་གཏད་རྗེས་བུ་མོའི་ཨ་
མར། “ལྕམ་སྐུ་ཞབས་ལགས། ང་ལ་ལས་ཀ་གཞན་པ་ཡོད། ཁྱེད་ཚོར་བར་ཆད་མི་བྱེད། གལ་
ཏེ་གཞུག་ཕྱོགས་ནས་ངེད་སྤྱི་གཉེར་ཁང་ལ་འདི་ལྟ་བུའི་བྱ་འགུལ་ཡོད་ན་ཡང་བསྐྱར་ཁྱེད་
ཚོར་མཇལ་ཁ་ཞུ་རུ་ཡོང་ངེས་ཡིན། ཁྱེད་ཀྱིས་མཁྱེན་གསལ་ལྟར། ཨ་རིར་མི་འབོར་མང་
པོ་མེད་ནའང་། རྒྱུན་དུ་མི་ཚང་ཆ་མེད་ཀྱི་སྒོ་ཁར་ཕྱིན་ཏེ་བུ་མོ་མཛེས་མ་རེ་འཚོལ་རྒྱུ་ལས་
སླ་མོ་ཞིག་མ་རེད། དེ་རིང་དང་ཐོག་ཁྱེད་ཀྱིས་ང་ལ་དྲང་པོར་མ་གསུངས་ཀྱང་། ངས་ཁྱེད་
ཀྱིས་ཁེངས་སྐྱུང་བྱས་པ་རེད་བསམ་བྱུང་། དོན་ལ་ཁྱེད་ཀྱི་བུ་མོ་དངོས་གནས་མཛེས་མ་ཞིག་
འདུག"ཅེས་བཤད་ཞོར་བུ་མོ་རའེ་ཟི་ལ་འཛུམ་ཞིག་བསྟན་ནས། བདེ་མོ་བཞག་རྗེས་ཕྱིར་
ལོག་སོང་།
ཉི་མ་དེར། རའེ་ཟིས་རང་ཉིད་ནང་དུ་བཅུག་ནས”བརྒྱུད་འཚོང་པ”རང་ཁྱིམ་ལ་ཡོང་
བའི་སྔ་གཞུག་གི་དོན་ལ་ཕྱིར་འདང་བརྒྱབ། ཁོའི་སྐད་ཆ་ཚང་མ་རྡོ་ལ་རི་མོ་བརྐོས་པ་ལྟར་
མོའི་ཡིད་ལ་གསལ་གྱི་ལེར་ཤར། མོ་ཡིད་མི་ཆེས་པར་དོན་དག་འདི་རྨི་ལམ་མ་ཡིན་ནམ་
སྙམ། དེ་ལྟ་ནའང་། ལག་གི་ཞལ་གསོས་ལ་འཁྲུལ་བ་མེད་པས། རྨི་ལམ་མ་ཡིན་པ་ཐག་ཆོད་
སོང་། མོས”སྔོན་ཆད་རང་ཉིད་ནོར་སོང་བ་ཡིན་ནམ། མགོ་མཇུག་བར་གསུམ་དུ་རང་དམན་
གྱི་བསམ་པ་བཟུང་ནས་བསྡད་པ་ཕལ་ཆེར་ནོར་སོང་བ་འདྲ”ཞེས་ཆིག་ལབ་བརྒྱབ།
དེ་ནས་བཟུང་། མོས་སྔོན་ཆད་ནང་བཞིན་རང་ཉིད་རང་ཁོ་ནའི་འཇིག་རྟེན་དུ་བཀག་
ནས་མི་འཇོག་པར་དགའ་སྤྲོ་འཁོལ་བའི་ངང་ལ་མི་གྲལ་དུ་ཕྱིན། གྲོགས་པོ་མང་དུ་སྒྲིག་མགོ་
བརྩམས། གྲོགས་པོ་ཕོ་མོ་ཐམས་ཅད་ཀྱིས་མོ་རང་གཞུང་དྲང་བློ་དཀར་ཅན་ཞིག་རེད་འདོད།
མོའི་རང་རྟོན་དང་ཟོལ་མེད་ཀྱི་གཤིས་ཀས་གཞན་ཡིད་ཅིག་ཅར་དུ་དྲངས་པས། ཚང་མས་
མོ་ལ་དགའ་དགའ་བྱེད།
སྐབས་དེར། ཕོ་གསར་གཉིས་ཀྱིས་དུས་གཅིག་ལ་མོར་བརྩེ་འདོད་ཀྱི་རྣམ་འགྱུར་
བསྟན། མཐའ་མཇུག མོས་མིང་ལ་ཅེ་ཁུ་ཟེར་བའི་གཟུགས་སྟོབས་ཆེ་ལ་གཞུང་དྲང་ཟོལ་
མེད་ཀྱི་གསར་ཡག་དེ་བདམས། ལོ་གཅིག་གི་གཞུག་ནས། ཁོ་གཉིས་ཀྱིས་ཁྱིམ་ཐབ་བསྒྲིགས།
ཆོས་ཁང་ནས་རའེ་ཟིས་མིག་དབང་འཕྲོག་པའི་བག་ལྭ་གྱོན་ཏེ་ཅེ་ཁུ་དང་གཉེན་རྟགས་
ཀྱི་གདུ་བུ་བརྗེ་རེས་བྱས། སྟོན་ཞུགས་ཀྱི་མི་ཚོའི་མིག་ལམ་དུ་མོ་རང་ལྷ་མོ་ལྟ་བུར་སྣང་།
མཚམས་དེར། རའེ་ཟིས་ཁ་སང་དགོང་མོར་ཨ་མས་བཤད་པའི་སྐད་ཆ་དེ་ཡིད་ལ་འཁོར།
ཨ་མས་ལོ་གཅིག་གི་སྔོན་ལ་ཞལ་གསོས་སྟེར་མཁན"བརྒྱུད་འཚོང་པ"དེ་དོན་ངོ་མར་
སུ་ཡིན་ཚུལ་མོ་ལ་དྲང་མོར་བཤད། དང་ཐོག་མོ་རང་ཡ་མཚན་སོང་ནའང་། མཐའ་མཇུག་
བསམ་བློ་འཁོར་ཐུབ་སོང་སྟེ། རྒྱུ་མཚན་ནི་ལོ་གཅིག་གི་ནང་ལ་མོས་ང་རྒྱལ་ཁེངས་དྲེགས་ཀྱི་
དབང་དུ་མ་སོང་བའི་རང་རྟོན་གྱི་རྩ་བ་རྙེད་སོང་བའི་རྐྱེན་གྱིས་སོ། །
མཚམས་ལན་རེར། མོས་རང་ཉིད་གཞན་གྱིས་བཤད་པ་ལྟར་དངོས་གནས་མཛེས་པར་
འདོད་ནའང་། མེ་ལོང་ལ་ལྟ་སྐབས་རང་གི་སྐྱེ་གཟུགས་ལ་ཁྱད་པར་གྱི་ཡག་ཅི་ཡང་མི་འཛོམ་
པར་འདོད། མོས་ཐེངས་གཅིག་མ་ཡིན་པར“བརྒྱུད་འཚོང་པ"དེས་བཤད་པའི་སྐད་ཆའི་
བདེན་པ་ལ་བསམ་བློ་ཡང་ཡང་གཏོང་མྱོང་ནའང་། དེའི་ཕུགས་ཀྱི་དོན་བདེན་པ་ཡིན་མིན་
ལ་བསམ་བློ་གཏོང་ཐུབ་མ་སོང་། རྒྱུ་མཚན་ནི་བུད་མེད་སུ་ཞིག་ཡིན་ཀྱང་གཞན་གྱིས་རང་
ལ་གཏོང་བའི་བསྟོད་ར་མཐའ་དག་སྐད་ཆ་ངོ་མ་ཡིན་པར་རེ་བཞིན་ཡོད་པས་སོ། །དེ་ཙམ་དུ་
མ་ཟད། མོ་ལ་ད་དུང་རང་ཉིད་མཛེས་མ་ཡིན་པའི་སྒྲུབ་བྱེད་གསོན་པོ་སྟེ་གཞན་གྱིས་སྤྲད་
པའི་ཞལ་གསོས་དེ་ཡོད་པས་དེ་ལས་ལྷག་པའི་སྒྲུབ་བྱེད་ཅི་ལ་དགོས།
རང་གི་ཡིད་རྟོན་མི་ཉམས་ཕྱིར་ཞལ་གསོས་དེ་མ་སྤྱད་པར་ད་དུང་ཉར་ཡོད་ལ། རང་
རྟོན་མེད་སྐབས་རེ་ལ་དེ་ལ་ཐེངས་གཅིག་བལྟས་པས་རང་ཡིད་རང་ལ་ཆེས་པར་གྱུར། རྒྱུ་
མཚན་ནི་མོའི་སེམས་ནང་ན་ཞལ་གསོས་དེ་ཉིད་རང་གི་སྐྱེ་གཟུགས་ཤིན་ཏུ་མཛེས་པའི་
དཔང་པོར་གྱུར་ཡོད་པའི་རྐྱེན་གྱིས་སོ། །
རྗེས་ནས་རིམ་གྱིས་མི་མང་པོར་འགྲོགས་པ་དང་མཉམ་དུ་མོའི་གཤིས་ཀའང་རྩེད་
དགའ་ཅན་དུ་གྱུར། མཐའ་མཇུག མོའི་ཕྱི་གསལ་ནང་གསལ་གྱི་འབྱུང་བས་ཅེ་ཁུའི་སེམས་
པ་ཅིག་ཆར་འཕྲོག་སོང་ངོ་། །
རའེ་ཟིས་ད་ལྟ་རང་ཉིད་ཀྱི་སྐྱེ་གཟུགས་སྤྱིར་བཏང་པ་ཡིན་པ་ཤེས་ཡོད་ནའང་། "བརྒྱུད་
འཚོང་པ"དེའི་ཞལ་གསོས་ཐོབ་པ་ནས་བཟུང་། མོ་རང་ལ་ཡིད་རྟོན་འཕེར་བར་གྱུར། མོའི་སྐྱེ་
གཟུགས་སྤྱིར་བཏང་པ་ཡིན་ནའང་། རང་རྟོན་གྱི་ནོར་ལ་བརྟེན་ནས་མཐའ་མཇུག་རང་ཉིད་
མོ་བརྒྱ་སེམས་པ་ཤོར་སའི་གསར་བུ་ཞིག་དང་འཇིག་རྟེན་འདུན་མའི་ཆོ་ག་བཤམས་ཐུབ་
པར་གྱུར།
སེམས་གསོ་སྨན་པ་བརྒྱུད་འཚོང་པ་ཞིག་ཏུ་བརྫུས་ཏེ་མོ་ལ་བྱིན་པ་ནི་ཕྱི་ནས་བལྟས་ན་
ཞལ་གསོས་ཆ་ཚང་ཞིག་ལས་མེད་ཀྱང་། དོན་ལ་དགའ་བྲོད་ཀྱི་སྙིང་ཤ་དྲོན་མོ་ཞིག་བྱིན་པ་
དེ་རེད།
དེ་ཡང་ཡིན་ཏེ། དགའ་བྲོད་ཀྱི་སེམས་པས་སྐྱེ་བོའི་ཞལ་རས་སྟོན་ཟླ་རྒྱས་པའི་དཔལ་
ལས་ལྷག་ཏུ་གཏོང་ནུས་ལ། དགའ་བྲོད་ཀྱི་སེམས་པས་ཁྱོད་ཀྱི་སྐྱེ་གཟུགས་ལ་བསམ་མི་ཁྱབ་
་དགུག་ཤུགས་འཛོམ་དུ་བཅུག་སྟེ། བརྩེ་གདུང་གི་གྲུ་གཟིངས་དགའ་བའི་ནོར་གླིང་དུ་ཤར་
གྱིས་བསྐྱོད་ལ་ཕྱར་བའི་གྲོགས་བྱེད་དོ། །
རང་རྟོན་བདུད་རྩིས་སྣང་བའི་རྨ་ཁ་གསོ།
སྐྱིད་ཀྱི་རྩ་བ་ཚུགས་ལ་ཕྱི་ནང་གི་མཐུན་རྐྱེན་སྣ་ཚོགས་འཛོམ་དགོས་ནའང་། མེད་
ཐབས་མེད་པའི་རྒྱུ་ཉག་གཅིག་ནི་རང་རྟོན་ནོ། །འདི་ལྟར་བཤད་པས་སྤྱི་མཚན་དུ་གྱུར་ནས་
བྱེ་བྲག་གི་དོན་གོ་དཀའ་བས། ང་ཚོས་འཚོ་བ་འདི་ཉིད་སྤྱི་ལྡོག་ནས་རྟེན་ཅིང་འབྲེལ་འབྱུང་
གི་སྣང་གནས་ཤིག་ཏུ་ངོས་བཟུང་ནས་བློ་རྣལ་མས་བརྟག་ཅིང་དཔྱད་པ་རེ་བཏང་ན། དེའི་རྒྱུ་
དང་ཚོགས་པ་རེ་རེའི་གྲུབ་ལུགས་དང་སྤྱིའི་ཚོགས་དོན་ལ་ངེས་ཤེས་རྙེད་པར་འགྱུར། མཚན་
གཞི་འདི་དོན་ལ་འབྱོར་མིན་ཅི་ཤེས་ཀྱང་། བདག་གི་དམིགས་ཡུལ་ནི་རང་གི་བརྗོད་འདོད་
ཀྱི་ཆོས་འདི་གཟུགས་ཅན་དུ་སྟོན་ཕྱིར་ཡིན།
འཇིག་རྟེན་འཁོར་བ་ནི་རྟེན་ཅིང་འབྲེལ་འབྱུང་གི་ཚོགས་དོན་ཞིག་ཡིན་ལ། དེ་ཡང་
སྐབས་འགའ་རེར་དགའ་བ་དང་བྲོད་པའི་རྒྱུར་འགྱུར་བ་དཔེར་ན། ས་དང་ཆུ་གཉིས་ཕན་
ཚུན་རྟེན་ཅིང་འབྲེལ་བ་ལ་བརྟེན་ནས་བུམ་པ་གྲུབ་པ་ན། ད་གཟོད་དེ་ཉིད་ཆུ་སྐྱོར་སོགས་
དོན་བྱེད་ནུས་པའི་ཆོས་སུ་འགྱུར་བ་ལྟ་བུའོ། །མཚམས་ལན་རེར་སྐྱོ་བ་དང་ཞུམ་པའི་རྒྱུར་
འགྱུར་བ་དཔེར་ན། མེ་ཆུ་ལྟ་བུ་འབྱུང་བའི་འཕྲོད་སྦྱོར་མི་མཐུན་པའི་ཆོས་གཉིས་མཉམ་དུ་
ཚོགས་པས་ཕན་ཚུན་ལ་དགྲ་བྱེད་པ་ལས་འོས་མེད་པ་ལྟ་བུའོ། ། སྔ་མས་འཁོར་བའི་སྤྲོ་དགའ་
སྐྱིད་གསུམ་བསྐྱེད་ལ། ཕྱི་མས་ཁྲོ་སྡུག་ཕམ་གསུམ་བསྐྱེད་དོ། །
འཇིག་རྟེན་སྣང་བ་ནི་འཁོར་བ་འགྲུབ་པའི་རྩ་བ་ཡིན་གཤིས། སྣང་བ་མཐུན་མིན་གྱི་
གནད་འདི། ཁྱོད་ལ་འཇིག་རྟེན་འཁོར་བ་སྐྱིད་དུ་སྣང་ངམ་སྡུག་ཏུ་སྣང་བའི་ལྷན་ཅིག་བྱེད་
རྐྱེན་དུ་གྱུར་ཡོད། དེ་ལྟ་བུའི་སྣང་བ་དེ་ཤ་འདྲེས་ལྤགས་འདྲེས་ཀྱི་ངང་ལ་གཅིག་ཏུ་མཐུན་
དགོས་ན།རང་རྟོན་གྱི་མལ་ས་དྲོན་མོ་སྙིང་ནས་མི་འབོར་བ་ཅིས་ཀྱང་གལ་ཆེའོ། །
ཕོ་ལེན་སི་ཐོན་སློབ་གྲྭ་ཆེན་མོར་འདི་འདྲའི་གཏམ་རྒྱུད་ཅིག་བྱུང་མྱོང་སྟེ། སློབ་ཆེན་དེ་
གའི་བཟོ་རིག་སློབ་གླིང་ན་རྩོམ་རིག་གི་བསླབ་པ་དོན་དུ་གཉེར་བའི་བུ་མོ་རའེ་སཱའི་ལང་ཚོའི་
མཛེས་བྱད་དང་རྣམ་འགྱུར་གྱིས། གཞོན་ནུ་ཅེ་མེ་དང་ཧེ་ཐི་གཉིས་ཀྱི་ཡིད་སེམས་དུས་གཅིག་
ལ་བཀུག ཧེ་ཐི་འབྱོར་པ་ཞན་ལ་སྐྱེ་འབྲས་ཀྱང་རང་ག་པར་འདུག ཅེ་མེ་ནི་དངུལ་ཁང་ལས་
འཛིན་པ་ཞིག་གི་བུ་ཡིན་པས་ཁྱིམ་གྱི་འབྱོར་པ་བཟང་ཁར་སྐྱེ་འབྲས་ཀྱང་ཧེ་ཐི་ལས་ལེགས་པོ་
ཡོད། ཡིན་ནའང་། འཇིག་རྟེན་སྣང་བ་འདིའི་འཁོར་ཕྱོགས་ཀྱིས། ཉེ་ལོགས་ཀྱི་མི་ཚོའི་དང་བ་
ཅིག་ཅར་དུ་དྲངས་སོང་།
སྤྱིར་ན་མི་མང་ཆེ་བས་ཅེ་མེ་ལ་རེ་ལྟོས་ཆེན་པོ་འཛིན་བཞིན་ཡོད་མོད། མ་བསམ་ས་ནས་
བུ་མོ་དེས་བསམ་བློ་བཞི་གསུམ་བཅུ་གཉིས་བཏང་མཐར་ཧེ་ཐི་བློ་ལ་བབས་སོང་། སློབ་མཐར་
ཕྱིན་རྗེས་ཁོ་དང་གཉེན་བསྒྲིགས།
རའེ་སཱ་ཡི་གདམ་ཀ་འདིར་མང་པོ་ཞིག་གིས་འདང་མ་དཔོག་ལ། དེ་ལས་ཀྱང་རའེ་སཱའི་
གྲོགས་མོ་ཞིག་གིས་དེ་དོན་ནན་གྱིས་དྲིས་པར། རའེ་སཱ་ཡིས་རང་གི་དྲན་ཚུལ་དྲང་མོར་བརྗོད་
པ་ཇི་སྐད་དུ། “སྤྱིར་ན་རྒྱུ་མཚན་གསལ་བོ་ཞིག་ང་རང་ཉིད་ཀྱིས་ཀྱང་བརྗོད་མི་ཤེས་མོད། གང་
ལྟར་ང་ནི་རང་གི་ཚོར་པ་ལ་རྟོན་ཆེ་ལ། ཁྱད་པར་དུ་བརྩེ་གདུང་གི་ཕྱོགས་ནས་དེ་བས་ཀྱང་
རང་གི་ཚོར་པ་ལ་བསྟུན་གྱིན་ཡོད། ང་ཧེ་ཐི་ལ་དགའ་དོན། ཁོར་རང་རྟོན་ཡོད་པས་ཡིན་ལ།
འཚོ་བའི་ཁྲོད་དཀའ་སྡུག་ཅི་དང་གང་ལ་འཕྲད་ཀྱང་ཁོའི་བློ་སྤོབས་ལ་ཞུམ་པ་མེད་པར་སེམས་
པ་ནམ་ཡང་ཡིད་ཆེས་ཀྱིས་བཟུང་ཡོད།སྤྱིར་བཤད་ན།ཧེ་ཐིའི་ཁྱིམ་གྱི་འབྱོར་པ་མི་བཟང་ཡང་།ཁོས་
རྟག་ཏུ་བསླབ་པ་ལ་བརྩོན་པ་བསྐྱེད་པར་མ་ཟད། རྒྱུན་པར་རང་གི་ནུས་པ་ལ་བརྟེན་ནས་སློབ་
ཡོན་འཚོལ་བ་དེས་ངའི་ཡིད་སེམས་དབང་མེད་དུ་དྲངས་སོང་། གཞན་ཡང་། ཅེ་མེ་ཡི་མདུན་
ནས་ཁོ་ཞུམ་རྒྱུ་ཕམ་རྒྱུ་མེད་པར་རྟག་ཏུ་བག་བྲོད་པའི་ངང་ལ་ང་དང་ཐུག་འཕྲད་བྱས་སོང་།
ཁོའི་ཆེད་ལས་བཟོ་རིག་ཡིན་ཡང་རྩོམ་རིག་གི་ཐོས་རྒྱ་ཡང་ཆེ་བས། ཁོ་དང་མཉམ་དུ་བསྡད་ཚེ་
སྐྱིད་སྣང་ཞིག་འདུག དེ་བས་ཁོ་འབྱོར་པ་ཞན་ཡང་། ཁོའི་རང་རྟོན་གྱི་སེམས་ལ་ང་ཡིད་ཆེས།
ཅེ་མེ་དང་བསྡུར་ན་ཧེ་ཐིའི་སྐྱེ་འབྲས་རང་ག་པ་ཞིག་རེད་ཀྱང་། ཅེ་མེ་ལ་ཧེ་ཐུའི་རང་རྟོན་དེ་
འདྲ་ནམ་ཡང་མི་འདུག དེ་བས་ངའི་སྣང་ངོར་ཧེ་ཐི་ནི་ངེས་པ་དོན་གྱི་སྐྱེས་ཕོ་རབ་ཅིག་རེད།
འདི་ལྟ་བུའི་ཕོ་གཞོན་ཞིག་ཚེ་གཅིག་གི་སྐྱ་ཡར་ཡོང་ན་བུ་མོ་སུ་ཞིག་གི་མགུ་མི་གང་ཨང”ཞེས་
སྨྲས།
སློབ་མཐར་ཕྱིན་ནས་མ་འགྱངས་པར། ཧེ་ཐི་ཡིས་སྤྱི་གཉེར་ཁང་ཞིག་ནས་ལས་ཀ་འབྲིང་
ཞིག་རེག་སོང༌། ཡོང་འབབ་ཀྱང་ཤིན་ཏུ་དམར་མོ་འདུག ཁོའི་དགའ་བྲོད་ཀྱི་སེམས་པས་རང་
གི་ཆུང་མ་ལའང་བག་ཆགས་ཟབ་མོ་ཐེབས་པས། བཟའ་ཟླ་གཉིས་འཁོན་འཛིང་འཁྲུག་རྩོད་
མེད་པའི་སྐྱིད་དགའི་སྣང་བས་ར་བཟི་བར་གྱུར་ཏོ།།
རང་རྟོན་ནི་འཚོ་བའི་ལོ་ཆང་ལ་སྐྱུར་རྩི་ལང་དུ་འཇུག་པའི་ཕབས་ལྟ་བུ་ཡིན་ཏེ། ཧེ་ཐི་
ལ་དགའ་བྲོད་ཀྱི་མིག་གིས་བལྟས་པས། འཚོ་བས་ཀྱང་དེ་བཞིན་ཕྱིར་ཁོ་
ལ་སྐྱོན་གྱིས་མ་གོས་པའི་འཇིག་རྟེན་སྣང་བ་དང་དེའི་རྗེས་ལ་སྐྱིད་དགའ་དགའི་ཁྱིམ་ཐབ་
ཅིག་དང་བཅས་པ་འཁོར་བའི་སྐྱེས་སུ་ཕུལ་ལོ། །
ཁྱོ་ཤུག་གཉིས་ཀྱི་སྣང་བ་དར་དཀར་ཕྲ་མོར་མི་ཤིགས་རྡོ་རྗེའི་མདུད་པ་རྒྱག་ཐུབ་
ན། ཁྱིམ་དེའི་སྒོ་ཕྱི་ནང་ཐམས་ཅད་མཉེས་གཤིན་མཛའ་བརྩེའི་འོད་སྣང་གིས་ཁེངས་འགྲོ་
ལ། བཟའ་ཚོ་གང་པོ་ཁ་སེམས་ཁ་ནས་མཐུན། ཞེ་སེམས་ཞེ་ནས་མཐུན་པོ་ཡོང་ན། བཟའ་ཟླ་
གཉིས་ཁོ་ན་ཙམ་དུ་མ་ཟད་ཀྱི། བུ་དང་བུ་མོ། ཕ་མ་རྒན་གཞོན་དང་བཅས་པ་ཐམས་ཅད་ལ་
སྐྱིད་ཀྱི་སྣང་བ་བརྒྱ་ཚོགས་སུ་འབྱུང་ངོ་། །
སྐབས་འགའ་རེར། ཁྱོ་ཤུག་གཉིས་ནམ་རྒྱུན་ཁ་སེམས་མཐུན་ནའང་། གཅིག་གི་བྱ་བ་
ཤོར་བ་ལྟ་བུའི་དཀའ་ཁག་ཙག་ཙིག་ལ་འཕྲད་པས་ཉོན་མོངས་ཤིང་སྡུག་བསྔལ་ནས་བློ་ཤས་
སུ་འགྲོ་བའི་གནས་ཚུལ་ཡང་མཐོང་དུ་ཡོད་པ་དག ཕར་བལྟས་ཚོད་ཀྱིས་འབྱོར་པ་ཉམས་
པས་འཚོ་བ་འགྲོ་མ་ཐུབ་པ་སོགས་ཀྱི་མི་མཐུན་རྐྱེན་གྱིས་དེད་པ་ལྟར་སྣང་ཡང་། འདང་རྒྱག་
ཤེས་ན་དེའང་སོ་སོའི་སེམས་ལ་རག་ལས་ཏེ། གཙོ་བོ་ཁྱིམ་བདག་རང་གི་དགའ་བྲོད་ཀྱི་
སེམས་པའི་མདངས་མ་ཉམས་པར་བྱས་ཏེ། བཟའ་ཚོ་གང་བོའི་རང་རྟོན་གྱི་རྒྱབ་གནོན་ཐུབ་
ན། འབྱོར་པ་རྒྱས་མིན་ལ་བལྟོས་པ་མེད་པར་སྐྱིད་ཀྱི་ཉི་མ་ནམ་ཡང་རང་གི་མགོ་ཐོག་ནས་
ཤར་འོང་། བརྒྱ་ལ་བཟའ་ཚང་གང་བོ་སྡུག་ལ་ཐུག་ཀྱང་། སྡུག་གི་རྔ་མ་ཇ་ཐུན་གཅིག་གི་
ཡུན་ལ་ཟད་འགྲོའོ།།
སྐབས་འདིར། ངས་རང་གི་གྲོགས་པོ་ཞིག་གི་གཏམ་རྒྱུད་ཁྱོད་ལ་འཆད་དགོས་སོང་། སྤྱིར་
ན་ངའི་གྲོགས་པོ་འདིར་རྒྱུ་དང་འབྱོར་པ་ལེགས་ཙམ་གདའ་སྟེ། གཞིས་ཀ་ཆུང་ཆུང་ཞིག་གི་སྟེང་
ལ་རླངས་འཁོར་གཉིས་ཙམ་ཡོད་པར་མ་ཟད། གཉེན་བསྒྲིགས་རྗེས། ཆུང་མ་ལ་བུ་བུ་མོའང་
གསུམ་སྐྱེས། ཕྲུ་གུ་ཚོ་ཡང་ཧ་ཅང་ཐང་བོ་ཡོད་ལ། བཟའ་ཚང་འགྲིག་མཐུན་ཡོད་པས། འཁོར་
བའི་བདེ་སྐྱིད་ཡོད་དོ་ཅོག་ལོངས་སུ་སྤྱོད་བཞིན་ཡོད།
དེ་ལྟར་ལོ་ངོ་གསུམ་བཞི་ཞིག་འགོར་རྗེས། རླངས་འཁོར་གྱི་བྱུར་རྐྱེན་གློ་བུར་བ་ཞིག་
བྱུང་ནས་ཁོའི་རྐང་པ་ཡ་གཅིག་ཤོར། བར་ཆད་འདིས་ལས་ཀ་མི་བསྐྱུར་ཐུ་མེད་བྱུང་བས། ཁྱིམ་
གྱི་འབྱོར་པའང་ཉིན་བཞིན་རྒུད་པར་གྱུར། དེའི་ཁར། ཁོ་འཁར་བར་བརྟེན་ནས་ལམ་ལ་འགྲོ་
དགོས་པས། རྣམ་ཀུན་རང་གི་འཁོར་བའི་བདེ་སྐྱིད་རྨེག་མེད་དུ་བཏང་སོང་སྙམ་ནས་སྡུག་
བསྔལ་སྐྱེས།
ཁྱིམ་ཚང་འདི་མི་འཐོར་བའི་སླད་དུ། དང་ཐོག་ཆུང་མས་ཁོ་ལ་སེམས་གསོ་བྱེད་ཞོར། ལས་
ཀ་ལ་ཧུར་ཐག་འབད་ཐག་བྱས། ཆུང་མས་ཇི་ལྟར་ཤི་འཐབ་རོ་འཐབ་བྱས་ཀྱང་། ཁོའི་སེམས་
པ་ཁྱོན་ནས་གསོ་མ་ཐུབ། ཡུན་གྱིས་ཁོ་ཕམ་ནས་མགོ་ཡར་འགྱོག་རྒྱུ་མེད་པར་གྱུར་པས། ཆུང་
མའང་སྡུག་ལ་ཐུག་ནས་ལས་ཀ་ལ་སྔར་བཞིན་བརྩོན་པ་བསྐྱེད་མ་འདོད། ནམ་རྒྱུན་ཁྱིམ་དུ་
འབྱོར་དུས་ཁྱོ་གའི་སྡུག་ལ་ཐུག་པའི་གདོང་རོག་པོ་དེ་ལས་ཅི་ཡང་མི་མཐོང་བས། ལས་ཀ་གྲོལ་
རྗེས།ཁྱིམ་ལ་ལོག་འདོད་ཀྱང་མེད་པར་གྱུར།
དེ་ལྟར་སྡུག་གི་ཡུན་རིང་དྲགས་པས། ཕྲུ་གུ་ཚོའི་སྔར་གྱི་སྤྲོ་དགའི་སྣང་བའང་འཇའ་ལྟར་
ཡལ་ལ། ཆུང་མའང་ཡི་ཐང་ཀུན་ནས་ཆད། གཞུག་ནས་ཁོ་ང་འཚོལ་དུ་ཡོང༌། སེམས་ཀྱི་སྡུག་
བསྔལ་ཡོད་རྒུ་ང་ལ་དྲང་མོར་བཤད་སོང་།
ངས་ཁོ་ལ། “ཁྱོད་ཀྱིས་རང་གི་སྡུག་བསྔལ་བརྗོད་སའི་མི་ཞིག་བཙལ་ཡོང་བ་འདི་ལེགས་
སོང༌། ཁྱོད་ཀྱི་དཀའ་ཁག་དེ་འདྲའི་ཡ་ང་བ་ཞིག་མ་རེད། ཉོན་ལ་ཡིད་ལ་ཟུངས་དང༌། འཚོ་བ་
ན་མ་གཞི་ནས་མཐའ་གཅིག་ཏུ་བཅོས་སུ་མི་རུང་བའི་དོན་དག་ངན་པ་ཞིག་གང་ནའང་ཡོད་
མི་སྲིད། ཁྱོད་ཀྱིས་ངེས་པར་དུ་སྒྲུབ་དགོས་པ་ནི། ཐོག་མར་ཁྱོད་ཀྱིས་རང་ཉིད་དགའ་བྲོད་ཅན་
དུ་བཏང་ནས་སེམས་ཤུགས་ཆེན་པོས་བཟའ་མི་ཡོངས་ལ་བག་ཆགས་བཟང་པོ་ཞིག་འཇོག་
དགོས་པ་དེ་ཡིན”ཞེས་བཤད་པ་ཡིན།
ངས་ད་དུང་ཁོ་ལ་ཐབས་ཤེས་ཤིག་འཐེན་ནས། ཉིན་རེའི་ཞོགས་པར་ཆུང་མ་ལས་ཀར་འགྲོ་
དུས། འཛུམ་དམུལ་དམུལ་གྱིས་མོ་ལ།“ལམ་ཁ་ནས་གཟབ་གཟབ་བྱོས།ག་ལེར་ཕེབས་དང”ཟེར་བ་
་ཚོས་དང་། སྲོད་ལ་མོ་ཕྱིར་ཁྱིམ་དུ་སླེབས་དུས། “ཁྱོད་རང་ཕྱིར་ཕེབས་བྱུང་ངམ། ང་དང་ཕྲུ་གུ
ཁྱོད་རང་ཤིན་ཏུ་དྲན་བྱུང”ཟེར་དགོས་ཚུལ། གཞན་ད་དུང་ཆུང་མས་ལས་ཀ་བྱེད་དུས། རང་
གིས་ཁྱིམ་དུ་བུ་རྫི་བྱེད་དགོས་ཚུལ། ཕྲུ་གུ་ཚོར་གནའ་གཏམ་འཆད་པའམ་ཡང་ན་ཁོ་ཚོར་རྩེད་
མོ་སྣ་ཚོགས་རྩེ་རོགས་བྱེད་དགོས་ཚུལ་སོགས་བསླབས་པ་ཡིན།
དེ་ལྟར་ཟླ་བ་གཉིས་ཙམ་འགོར་རྗེས། ཁོས་ང་ལ་གློག་སྐད་བཏང་ཡོང་ནས། “ད་ལྟ་ངས་
སྔར་གྱི་འཚོ་བའི་བདེ་སྐྱིད་དེ་རྙེད་བྱུང༌། སེམས་ཁམས་ཇེ་དྭངས་སུ་སོང་བ་དང་བསྟུན་ནས།
ངའི་ནད་གཞི་ཡང་དྲག་སྐྱེད་བྱུང་སོང༌། ལམ་དུ་འགྲོ་དུས་ཅུང་ཙམ་འཐེང་གིན་ཡོད་ནའང་། ད་
ལྟ་ང་འཁར་བར་བརྟེན་དགོས་ཀྱི་མི་འདུག གཞན་ད་ལྟ་ངས་གཞིས་ཁུལ་དུ་ལས་ཀ་ཞིག་རག་
པས།ཡོང་འབབ་ཀྱང་མི་ཆོག་རྒྱུ་མེད”ཟེར།
ངེད་གཉིས་ཀྱི་ཁ་བརྡའི་མཇུག་ཏུ། གྲོགས་པོ་དེས་བྱས་པ་དྲིན་དུ་གཟོ་བའི་ཚུལ་གྱིས།
"འབུམ་རམས་པ་ལགས། ཁྱེད་ཀྱིས་ངའི་ཁྱིམ་ཚང་གཞི་ནས་བསྐྱབས་སོང"ཟེར། སྐབས་དེར་
ངས་མགོ་བོ་འཕྲེད་དུ་གཡུག་ཞོར་ཕྱིར་ཁོ་ལ། "ཁྱེད་ཀྱིས་དེ་ལྟར་གསུང་ག་ལ་རུང་། ངས་ནི་
རང་གིས་བཤད་དགོས་ངེས་ཀྱི་ཚིག་འགའ་བཤད་པ་ཙམ་ལས་ཅི་ཡང་སྒྲུབ་མ་ཐུབ། གཙོ་བོ་
ཁྱོད་རང་གིས་དེ་བཞིན་དུ་བསྒྲུབས་པ་ལ་རག་ལས་པ་ཡིན། གལ་ཏེ་ཁྱོད་ཀྱིས་ངས་བཤད་པ་
དག་ཐེད་ལ་བོར་ནས། དེ་བཞིན་དུ་མ་སྒྲུབ་ཚེ་རྔོ་ཅི་ཡང་མི་ཐོགས་པས། དོན་ལ། ཁྱོད་ཀྱི་རང་
ལ་རྟོན་པའི་སྙིང་སྟོབས་དེས་རང་གི་ཁྱིམ་གཞིས་བསྐྱབས་པ་རེད”ཅེས་བཤད་པ་ཡིན།
དགའ་དང་བྲོད་པས་བློ་ཁོག་མཐའ་རུ་རྒྱོངས།
བློ་ཁོག་ཡངས་པོས་ནང་གི་ཉོན་མོངས་པ་མཐའ་དག་སངས་པར་བྱས་ཏེ་ཁྱོད་རང་གོ་
གསལ་སྐྱིད་དགའ་ཅན་དུ་གཏང་ལ། བྱ་ངན་གཏམ་ངན་དག་གི་ཁ་ཕྱིར་དྲངས་ཏེ་ལམ་ནོར་
ལྡོག་ཤེས་ཀྱི་ལམ་ནས་ལེགས་ལམ་དུ་བཀྲི་ཅི་ཐུབ་བྱེད། ཞེ་སྡང་གི་སེམས་པ་འདི་དམ་སྲི་
དང་འདྲ་བར་སྐྱེ་བོའི་སེམས་རྒྱུད་སྐད་ཅིག་ལ་བརླག་འགྲོ། དཀྱེལ་ཡངས་པའི་བློ་དེ་དཀོན་
མཆོག་གི་གཟི་འོད་དང་གཉིས་སུ་མ་མཆིས་ཏེ། དེ་ཉིད་རང་རྒྱུད་ལ་ཉེ་བར་བླངས་པས་གཞན་
ལ་ཕན་ཞིང་རང་ལ་སྨན་པར་མ་ཟད། སྐྱིད་ཀྱི་རྟ་ཕོ་རང་གི་འཁོས་སུ་འབྱོར་བའི་ཇུས་རྩའང་
ཡིན་ནོ།།
དཀྱེལ་ཡངས་ནི་སེམས་ཀྱི་གནས་སྟངས་ཤིག་སྟེ། ཤེས་ན། ཡོད་རྒུ་རང་གི་མིག་ལ་མི་
འགྲོ། ཞེ་ལ་མི་འབབ་པར་ཁྲོ་ཞིང་སྡང་བའི་སྐབས་དེ་ལ། དཀྱེལ་ཡངས་ཀྱི་གཉེན་པོས་ཁྱོད་
ལ་རྗེས་འཛིན་གྱི་བརྩེ་བ་ལྷོད་པ་ཡིན་ནོ། །ཐམས་ཅད་ལ་དགའ་བྲོད་ཀྱི་མིག་གིས་བལྟ་ཐུབ་ན།
དཀྱེལ་ཡངས་ཀྱི་གཉེན་པོ་ཁྱོད་ཀྱི་སྙིང་དབུས་པདྨ་འདབ་བརྒྱད་ཀྱི་སྟེང་དུ་སྐྱབས་དང་སྐྱོབ་
པ། མགོན་དང་སྡོངས་གྲོགས་ཀྱི་ཚུལ་དུ་བཞུགས་པར་འགྱུར། “མ་གཞི་ནས་ཁོ་རང་ནོར་སོང་བ་
ཡིན་པས། ཅིའི་ཕྱིར་ངས་ཁོ་ལ་དཀྱེལ་ཡངས་སྒོམ་དགོས”ལྟ་བུའི་གསུང་མ་གནང་དང་།དེ་ལྟར་
བསམས་པས་ཁྱོད་རང་མནོག་ཆུང་ཐ་མལ་པའི་ས་ལ་ལྟུང་ཉེན་ཆེའོ། །དཀྱེལ་ཡངས་ལ་བློ་
རབ་ཏུ་གོམས་པར་གྱུར་པའི་ཉིན་མོ་དེར། ཁྱོད་ཀྱིས་ད་གཟོད་སུ་འགྲིག་སུ་ནོར་ལ་སྣང་དོགས་
མི་བྱེད་པར་མ་ཟད།ལྡོག་སྟེ་ཐམས་ཅད་ལ་བྱམས་པ་དང་སྙིང་རྗེ་རྒྱུན་ཆགས་སུ་བསྒོམ་ནུས།
འཇིག་རྟེན་གྱི་ཞེ་སྣང་བའི་ཁྲོད་དུ། ཅི་ལའང་བརྩི་རིན་མེད་པའི་དོན་དག་ཙག་ཙིག་
ཞིག་གིས་ཀྱང་། ཁྱོ་ཤུག་གཉིས་ཀྱི་བློ་ཤས་སུ་འགྲོ་ལ་སྣ་སུན་བྱེད་པར་མ་ཟད། ཐ་ན་ཕན་
ཚུན་གྱི་ཞེ་རྩའང་སྲེག་ཡག་བྱེད་ངེས། སྐབས་དེ་ལ། བློ་རིག་བསྒྲིམས་ནས་དཀྱེལ་ཡངས་
ཀྱི་གཉེན་པོ་སྟོབས་ཅན་འདི་བསྟེན་ཏེ་ཉོན་མོངས་དེ་རིགས་མི་འབྱུང་བའི་ཐབས་ལ་འབད་
དགོས། འཁོར་བའི་གནས་འདི་ནས། ང་ཚོས་སྣང་སེམས་གཅིག་ཏུ་འདྲེས་པའི་མངར་མོའི་
བྲོ་བ་མཐུན་པའི་སེམས་ཀྱིས་མྱང་དགོས་ལ། དེ་ལ་རང་ཆས་སུ་འགྲོགས་པའི་སྡུག་གི་ཁ་བསྐ་
སྐྱུར་གསུམ་གྱི་རེག་བྱ་དེའང་ངེས་པའི་སེམས་ཀྱིས་མྱང་དགོས།
དཀྱེལ་ཡངས་ནི་སྣང་བའི་འོ་མཚོ་ཤ་དང་མཆིན་པའི་བར་ལ་བསྐྱིལ་པའི་བྱེད་པོ་
གཅིག་པུ་ཡིན་པས། དགའ་བྲོད་ཀྱི་སེམས་པ་དུས་དང་རྣམ་པ་ཀུན་ཏུ་དཀྱེལ་ཡངས་ཀྱི་གདན་
ལ་ཉེ་བར་བཞུགས་ཐུབ་ན། སྐྱུར་མོའི་བྲོ་བ་མཐའ་དག་མངར་མོའི་ལོངས་སྤྱོད་དུ་རང་བཞིན་
གྱིས་འགྱུར་ངེས། སྐབས་དེ་ལ། ཁྱོད་ཀྱིས་མཛའ་གཅུགས་མི་ཕྱེད་རྡོ་རྗེ་ལྟར་བརྟན་པའི་ཞེ་
དང་སྣང་བའི་ཕྱི་ནང་ཡོངས་སུ་མཐོང་འོང་སྟེ། འཇིག་རྟེན་སྣང་བ་ཟེར་བ་འདི་ནམ་རྒྱུན་ལུས་
དང་གྲིབ་མ་བཞིན་འགྲོགས་པའི་ཕྱི་ཚུལ་གྱི་སྣང་བ་ཙམ་པོ་དེ་ཁོ་ན་མ་ཡིན་པར། ཚུལ་ལྡན་
གྲོགས་ཀྱི་འགྲོགས་ལུགས་དང་སྡུག་པའི་བུ་ལ་མ་ཡིས་བརྩེ་ཚུལ་གྱིས་ཕན་ཚུན་ཁྲ་ཆུང་མིག་
གིས་འཚོ་བའི་སྨྲ་བསམ་བརྗོད་མེད་ཀྱི་བརྩེ་གདུང་སླུ་མེད་དེ་ཡིན་པ་ཞོར་ལ་ཤེས་འོང་ངོ་།།
ཨེ་ཏི་དང་ས་ཞ་ལེ་གཉིས་ལོ་གཉིས་ལ་འགྲོགས། དང་ཐོག་ཉིན་གཅིག་ལ་ཕན་ཚུན་མ་
མཐོང་ནའང་ཡིད་སེམས་སྟོང་བའི་སྣང་བ་བྱུང༌། དེ་ལྟར་འགྲོགས་ཤིང་འདྲིས་པའི་རྗེས་སུ། བུ་
མོ་ས་ཞ་ལེ་ཨེ་ཏི་ཡི་དགའ་ཁ་འཁྱེར་ཕྱོགས་རེ་འགར་སུན་སྣང་བན་བུན་སྐྱེས་མོད། སོ་སོའི་
སེམས་སུ་ཕན་ཚུན་ལ་ཞེ་འདང་ཡོད་པས་འདི་དག་ལ་ཅིས་ཀྱང་དཀྱེལ་ཡངས་སྒོམ་འོས་སྙམ་
ནས་སེམས་ཀྱིས་འཚོས་པས།བརྩེ་གདུང་ལ་བར་ཆད་ཆེན་པོ་མ་བྱུང་།
འགོར་གྱིན་འགོར་གྱིན། ས་ཞ་ལེ་ཡིས་ཨེ་ཏི་ཡི་གོམས་གཤིས་ངན་པ་གཞན་ཞིག་བློ་ལ་
མ་བབས། གོམས་གཤིས་དེ་ནི་ཨེ་ཏིས་གཟའ་འཁོར་གཅིག་གི་ཡུན་ལ་ལུས་པོ་ཐེངས་གཅིག་མ་
གཏོགས་མི་འཁྲུ་བ་དེའོ། །དེའི་དོན་དུ་མོས་ཨེ་ཏི་ལ་ཐེངས་མང་པོར་ཞུ་བ་བྱས་ཀྱང་། ཁོས་ནམ་
རྒྱུན་ལེགས་སོ་ཟེར་མོད། གོམས་གཤིས་ངན་པ་དེ་སྒྱུར་མ་ཐུབ། ས་ཞ་ལེ་ཡིས་སྔར་བཞིན་བཟོད་
སྒོམ་བྱས།
དེ་ནས་ཡང་དུས་ཚོད་གང་མང་ཞིག་ཕྱིན་སོང༌། ཟླ་བོའི་གོམས་གཤིས་ངན་པ་དེ་ཡང་
བསྐྱར་ས་ཞ་ལེ་ཡི་མིག་ལམ་དུ་ཇེ་ཆེར་སོང༌། དོན་ལ་འཇིག་རྟེན་སྣང་བས་མོའི་མིག་ཟུང་སྒྲིབ་
་མ་གཏོགས། གོམས་གཤིས་ངན་པ་དེ་རིགས་སྔ་མོ་ནས་ཨེ་ཏིའི་རྒྱུད་ལ་གནས་ཡོད། སྐབས་
དེར་ཨེ་ཏིས། ང་རང་ངོ་མ་ལོང་བ་དང་གཉིས་སུ་མི་འདུག འདི་འདྲའི་མི་ཞིག་ལ་ཇི་ལྟར་དགའ་
སོང་བ་ཡིན་ནམ་སྙམ་གྱིན་འགྱོད་གདུང་དྲག་པོ་སྐྱེས། བློ་འཆུས་ནས་ཕའེ་ཐི་ཞེས་པའི་ཕོ་གཞོན་
གཞན་ཞིག་ལ་སེམས་ཆགས། སེམས་ལ་ཕའེ་ཐི་ནི་ངེས་པ་དོན་གྱི་སྐྱེས་ཕོ་རབ་ཅིག་རེད་སྙམ་
ཞིང་།རང་གིས་ད་བར་དུ་ཅིའི་ཕྱིར་མ་ཤེས་པ་ཡིན་ནམ་ཞེས་ལེ་བདའ་བྱས།
ཨེ་ཏིས་སྔར་བཞིན་རང་གཤིས་ངན་པ་དག་འདོར་དུ་མ་བཏུབ་པས། ཉིན་ཞིག་ས་ཞ་ལེས་
གཞི་ནས་བསྲན་མ་ནུས་པར། “གལ་ཏེ་ཁྱོད་ཀྱིས་གོམས་གཤིས་ངན་པ་དེ་རིགས་མི་བསྒྱུར་ན།
ངེད་གཉིས་ད་ལྟ་ནས་ཁ་གྱེས་ཆོག”ཅེས་གཤེ་གཤེ་བཏང༌།
ཨེ་ཏི་རེ་ཞིག་ཧད་པར་གྱུར་ནའང་དེ་མ་ཉིད་ལ་དགོད་ཙམ་བྱས་ཏེ། “ངས་ཁྱོད་ཀྱི་འདོད་
པ་སྐོང་། ང་ལ་ངོ་ཤེས་བུ་མོ་ཞིག་ཡོད། མོས་ཁ་ཟས་གཡོ་མི་འདོད་ལ།རྒྱུན་པར་རང་གི་ཁྱོ་ག་ལ་
ལྭ་བ་འཁྲུ་འཇུག་པར་མ་ཟད། སྐབས་འགར་ཁྱོ་གའི་གླ་ཕོགས་སྤྱད་ནས་མཁོ་མེད་ཀྱི་ཅ་ལག་ཉོ་
བར་དགའ། གཞན་ད་དུང་མོས་ལས་ཀ་ཡོད་དུས་མེད་དུས་གང་གི་སྐབས་སུའང་ཡག་ལས་ཁོ་
ན་བྱས་ནས་འདུག དེའི་སྟབས་ཀྱིས། ཁྱིམ་ནང་ཞལ་གསོས་དང་གྱོན་ཆས་སྣ་ཚོགས་ཀྱིས་བཀང་
ཡོད། གལ་ཏེ་དེ་ལྟ་བུའི་བུད་མེད་ཅིག་ཆུང་མར་བླངས་པ་ཡིན་ན། ཁྱོ་ག་དེར་སྐྱིད་ཅིག་ཡོད་
དམ།ཁྱོད་ཀྱིས་བལྟས་ན”ཞེས་དྲིས་པར།
ས་ཞ་ལེས། “གལ་ཏེ་ང་བུད་མེད་དེའི་སྐྱེས་པ་ཡིན་ཚེ། ཡེ་ནས་ཁོག་ཡངས་བྱེད་མི་
ཐུབ”ཅེས་སྨྲས།
“ཡིན་ནའང༌། མོའི་ཁྱོ་ག་ཉིན་རྒྱུན་ཐུགས་སྤྲོ་པོ་ཡོད་པར་མ་ཟད། རྟག་པར་རང་གི་གྲོགས་
པོ་ཚོར། ངས་མོ་ལྟ་བུའི་བུད་མེད་ཅིག་ཆུང་མར་ལོན་པ་རང་གི་བསོད་ནམས་རེད་ཟེར་གིན་
འདུག”ཨེ་ཏིས་དེ་ལྟར་ལན་བཏབ།
“ཁྱོད་ཀྱིས་ངོ་མ་ཟེར་བ་ཡིན་ནམ།”ས་ཞ་ལེ་ཡིད་མི་ཆེས་པར།“དེ་འདྲའི་སྐྱེས་པ་ཞིག་ཀྱང་
ཡོད་དམ”ཞེས་དྲིས་པར། ཨེ་ཏི་དགོད་བཞིན་མོ་རང་གི་བྲང་ཁར་སྦྱར་ཏེ། “ངེད་གཉིས་གཉེན་
བསྒྲིགས་རྗེས།ང་ནི་ཁྱོ་ག་དེ་རང་ཡིན”ཞེས་སྨྲས།
སྐབས་དེར། ས་ཞ་ལེ་ཡིས་ཨེ་ཏིས་བཤད་པའི་ཆུང་མ་དེ་རང་ཉིད་ཡིན་པ་གཞི་ནས་ཧ་གོ་
སོང་། སྤྱིར་ན་མོས་ནམ་ཡང་རང་ཉིད་མི་སྐྱོན་མེད་ཅིག་ཏུ་རློམ་གྱིན་ཡོད་མོད། ཨེ་ཏིའི་ཚིག་དེ་
ལས་མོས་རང་ཉིད་ལའང་མི་སྡུག་པའི་སྐྱོན་མང་དུ་ཡོད་པ་རྟོགས།
ས་ཞ་ལེ་ཡིས་ཨེ་ཏི་ལ། “ཁྱོད་ཀྱིས་ཇི་ལྟར་ངས་སྐྱོན་ལ་ལྟ་བ་ཡིན་ནམ”ཞེས་དྲིས་པའི་ལན་
དུ། ཨེ་ཏིས། “སྐྱོན་ནི་མ་གཞི་ནས་མི་སེམས་སྡུག་ལ་གཏོད་མཁན་འབའ་ཞིག་ཡིན་མོད། གལ་ཏེ་
སྐྱོན་དེ་དག་ཕར་སྒྱུར་ཡག་བྱས་སོང་ན།ཁྱོད་སྔར་གྱི་ས་ཞ་ལེ་ངོ་མ་བོ་དེ་ག་ལ་ཡིན”ཞེས་སྨྲས།
དེ་ལྟར་ཨེ་ཏིས་སྒམ་དཀྱེལ་ཡངས་པོས་ཞེ་སྣང་བ་བར་དུ་གཅོད་པའི་འགལ་རྐྱེན་འཕྲལ་དུ་
སེལ།དེ་ནས་བཟུང་ཁོ་གཉིས་འཇིག་རྟེན་མཐུན་འཇུག་གི་འདུན་མའི་སྟན་གཅིག་ལ་འདུག་ཐུབ་
པར་གྱུར་ཏོ།།
གཡུ་རལ་རྒྱས་ཀྱང་སྣ་མ་ཉག་ན་སེང་གེ་ལ་མི་བརྩི་བ་ལྟར། སྐྱོན་གྱི་ཆ་རེ་གཞི་གྲུབ་པ་
དེ་སྐྱེ་བོ་གང་དེའི་རང་གཤིས་ཡིན་པར་ངོ་ཤེས་ནས་བསྟུན་ཐབས་བྱེད་དགོས་པ་ལས། གཞན་
སྐྱོན་ཤིག་འདྲ་བ་དེ་ལ་རྡུལ་ཕྲན་ལྷུན་པོར་སྒྲོ་འདོགས་པའི་མིག་གིས་བལྟ་ག་ལ་རུང་། གཞོན་
ནུ་ཨེ་ཏིས་དེ་ལྟ་བུའི་བློ་ཁོག་ལ་བརྟེན་ནས་ཆུང་མའི་སྐྱོན་དང་ཞན་ཆ་ལ་བཟོད་པ་བསྒོམས་
ཤིང་། ས་ཞ་ལེ་ལྟར་སྐྱོ་བའི་མིག་གིས་རང་གི་ཟླ་བོ་ལ་མ་བལྟས་པར་དགའ་བྲོད་ཀྱི་མིག་གིས་
བལྟ་ཐུབ་པར་གྱུར་པས། ཕ་རོལ་པོ་རང་གི་མིག་ལམ་ནས་ཇེ་ཡག་ཏུ་གྱུར་པ་ཡིན་ནོ། །ཞོ་
ཕེན་ཧ་ཝུར་ལགས་ཀྱིས་དེ་སྐད། "སྐྱེ་བོ་གཞན་དང་མཐུན་འགྲིག་ཡོང་ཆེད། ང་ཚོས་གཞན་
གྱི་རང་གཤིས་ཁྱད་དུ་གཏན་ནས་གསོད་མི་རུང”གསུངས་པ་ལྟར། སུ་ཞིག་ཡིན་ཀྱང་ཕ་རོལ་
བའི་གཤིས་སུ་གྲུབ་པའི་སྐྱོན་དང་ཞན་ཆ་དག་ལ་དགའ་བྲོད་ཀྱི་མིག་གིས་བལྟས་ཏེ་དཀྱེལ་
ཡངས་སྒོམ་དགོས།
ཁྱིམ་ཐབ་བམ་དགའ་གྲོགས་ཚོ་རྟག་ཏུ་མི་འཆམ་དོན། ཕན་ཚུན་གྱི་རྒྱུས་མ་ལོན་པའམ་
བློ་ཁོག་བསྐྱེད་མ་ཐུབ་པའི་གནད་ལ་ཐུག་ཡོད། དེ་ལྟ་ནའང་། མི་སྐྱོན་མེད་འཛམ་བུ་གླིང་ན་
མེད་ལ་ཤིང་འཛེར་མེད་རྒྱ་རྫོང་ནགས་ན་མེད་ཕྱིར། སྐྱོན་ཆ་ཕྲ་མོ་དག་ལ་མིག་གི་འཇུག་པ་
མི་ཆུང་བར་དགའ་བ་ཆེན་པོས་ཉེ་བར་བླངས། སྣང་བ་འོ་ཆུ་བཞིན་འདྲེས་པར་བྱས་ཏེ་སྐྱིད་
ཀྱི་རྔ་མ་ཇི་སྲིད་འཚོའི་བར་དུ་རྟག་ཐབས་ལ་འབད་དགོས་སོ། །

ལེའུ་བཅུ་དྲུག་པ།
སྐྱིད་ཀྱི་རྟ་ཕོ་ཉེ་རྒྱང་གཉིས་ན་ཡོད།

མཚམས་འདི་ནས་བདག་གིས་རང་གི་དེ་འབྲེལ་གྱི་ལྟ་ཚུལ་ཞིག་བརྗོད་
པར་འདོད་དེ། བདེ་སྐྱིད་ལ་བདེན་པ་མི་འགྱུར་བའི་ཚད་གཞི་ཞིག་གཞག་རྒྱུ་མེད་
དེ། སྐྱེ་བོ་སོ་སོར་གཞན་ལ་མེད་པའི་སྐྱིད་སྣང་རེ་རང་བཞིན་གྱིས་འབྱུང་གིན་ཡོད་
པས། འདི་བདེ་སྐྱིད་དང་འདི་སྡུག་བསྔལ་རེད་ཅེས་ཚད་གཅིག་ཏུ་སུ་ཞིག་གིས་
གཞག་ནུས། དངོས་ལུགས་རིག་པས་ཆུའི་ཚ་གྲང་གཞལ་ཚུལ་ལྟར་སྐྱིད་ལ་ཚད་
འཇལ་ལུགས་ཤིག་གཏན་ནས་ཡོད་མི་སྲིད། སྐྱེ་བོ་སོ་སོས་སྐྱིད་ངོ་ཟིན་ཚུལ་དང་
དེ་ལ་སྙེག་ཚུལ་ཡང་མི་འདྲ་བ་འདིས། ང་ཚོའི་སྐྱིད་སྣང་གི་ཁྱད་པར་དེ་བསྐྱེད་པ་
རེད། དེའི་སྟབས་ཀྱིས། སེམས་པ་སྡུག་གིས་མནར་ཞོར་འཐོབ་དཀའི་སྐྱིད་ཀྱི་རྟ་ཕོ་
གཟུགས་མེད་དེ་འཚོལ་བ་ལས། རང་སེམས་ཀྱི་སྡུག་ཡུས་བསལ་ཏེ་ཐམས་ཅད་
ལ་དགའ་བྲོད་ཀྱི་མིག་གིས་བལྟ་བ་ཅིས་ཀྱང་དགའོ། །དེ་ལྟར་བྱ་ནུས་ན། རང་གིས།
ནམ་ཡང་བདེ་བ་དང་མི་ལྡན་པའི་སྐྱེ་བོ་དེ་མ་གཞིར་རང་མ་ཡིན་ནོ་སྙམ་དུ་སེམས་
པར་འགྱུར་ལ། དུས་རྟག་ཏུ་རང་ཉིད་ཀྱི་འཁྲིས་ན་རང་ལ་དབང་བྱར་གྱུར་པའི་བདེ་
སྐྱིད་མཐའ་དག་མིག་གིས་མཐོང་བར་འགྱུར་རོ། །
བྲོད་སེམས་ཉི་མས་གདགས་སྲིབ་དྲོད་གྲང་སྙོམ།
བདག་གིས་གང་ཚེ"སྐྱིད་སྣང་ཅི་ཡང་མི་འབྱུང་བའི་རྒྱུ་མཚན་གང་ལ་ཐུག་ཡོད་དམ"
ཞེས་པའི་གཏམ་འདི་གོ་དུས། རྒྱུན་དུ་རང་དབང་མེད་པར་དཔེ་ཆོས་རྙིང་པ་ཞིག་ཡིད་ལ་
འཁོར་ཡོང་།
སེང་གེ་ཞིག་གི་འདོད་པ་ནི་སྙིང་སྡུག་ཡིད་གར་འོང་བའི་སེང་མོ་ཞིག་བཙལ་ནས་རང་གི་
ཁྱིམ་ཐབ་བྱ་རྒྱུ་དེ་རེད། ཁོས་རང་གི་འདོད་པ་དེ་གྲོགས་མོ་ལ་བཤད། གྲོགས་མོས་ཁོ་ལ་རོགས་
བྱས་ཏེ་རྫ་རི་ནགས་རི་འགྲིམས་ནས་ཁོའི་ཡིད་ལ་སྨོན་པའི་ཆུང་མ་དེ་འཚོལ་དུ་འགྲོ་རྒྱུ་ཁས་
བླངས།
ལམ་ཁ་ནས་ཁོ་གཉིས་སེང་ཁྱུ་མང་པོ་ཞིག་ལ་འཕྲད། དེ་དག་གི་གྲས་ན་ཁོ་དང་ན་ཚོད་
མཉམ་པའི་སེང་མོ་གང་མང་ཞིག་ཡོད་ནའང་ཁོའི་བློ་ལ་གཅིག་ཀྱང་མ་བབས་པས་ཡི་ཐང་ཆད།
བདེ་བ་གཞན་དག་སྨོས་ཅི་དགོས། འདོད་པ་ཕྲ་མོ་འདི་ཙམ་ཞིག་ཀྱང་དོན་ཐོག་ཏུ་མི་འཁེལ་
བས་རང་གི་ཚེ་ལ་སྙིང་བོ་ཅི་ཡོད་བསམས།གང་ཞིག་འདོད་པའི་དོན་དེ་སྒྱུ་མ་སྨིག་རྒྱུ་ཇི་བཞིན་
ཡིད་ལ་སྨོན་པ་ཙམ་ལས་རེག་ཏུ་མེད་ན། དེ་བདག་གིར་བྱ་རྒྱུ་གང་ན་ཡོད་སྙམ་ནས་བློ་ཕམ་པ་
ན། གྲོགས་མོས་ཁོ་ལ་སེམས་གསོ་དབུགས་དབྱུང་གནང༌། གྲོད་པ་ལྟོགས་དུས་རི་དྭགས་བདས་
ཏེ་གཟན་ལ་མཉམ་དུ་རོལ། ཁ་ཆར་བུ་ཡུག་ལ་འཕྲད་དུས་གཅིག་ལ་གཅིག་བསྟེན་ཏེ་ཕན་ཚུན་
ལུས་དྲོད་ཀྱིས་བསྐྱངས།
ཉིན་ཞིག་ལ། ཁོ་གཉིས་ཕན་ཚུན་བསྟེན་ནས་སྡོད་སྐབས། ཁོ་གློ་བུར་ཡར་ལངས་ཏེ་གྲོགས་
མོའི་གདོང་ལ་ལྟ་ཡག་ཅིག་བྱས་ནས། “ངས་ཐེངས་དང་པོར་ཁྱོད་ཀྱི་གདོང་ལ་ལྟ་ཡག་ཅིག་བྱས་
པ་ཡིན་ཏེ།མ་གཞི་ཁྱོད་རང་འདི་འདྲའི་སྙིང་དུ་སྡུག་པ་ལ་ཨང༌།དཀོན་མཆོག་མཁྱེན། ངས་སེང་
ཚོགས་ཁྲོད་ཀྱི་མཛེས་མ་དོ་མེད་ཅིག་གན་དུ་བཞག་ནས་ད་དུང་སེང་མོ་མཛེས་མ་གཞན་ཞིག་
འཚོལ་རྒྱུའི་འཁྲུལ་སྣང་བཟུང་འདུག ང་ཇི་འདྲའི་གླེན་པ་ལ”ཞེས་བཤད་པ་ན།སེང་མོ་དེ་ངོ་ཚ་
ནས་མགོ་བོ་དུད་པར་གྱུར།
མཚམས་མཚམས་ལ། བདེ་སྐྱིད་རང་གི་འཁྲིས་ན་ཡོད་ཀྱང་མི་གང་མང་ཞིག་གིས་
མིག་གིས་མཐོང་མི་ཐུབ་དོན། བདག་གིས་བལྟས་ན་དཔེ་ཆོས་འདིའི་ནང་གི་སེང་ཕོ་དེ་བཞིན་
འབྱུང་འགྱུར་གྱི་བདེ་སྐྱིད་ལ་བཅངས་པའི་རེ་བ་གང་ཞིག་ཡུལ་དུས་དང་མ་བསྟུན་པའི་
གནད་དེ་ལ་ཐུག་ཡོད་འདོད། མང་མང་ཞིག་གིས་དེ་ལྟར་སྐྱིད་ན་སྐྱིད་ངོ་མི་ཤེས་པར་ནམ་
ཡང་སྡུག་ཡུས་ཀྱི་འཚོ་བ་བདག་གིར་བྱེད།
ཕྱི་ཚུལ་ནས་བལྟས་ན་བདེ་སྐྱིད་ང་ཚོའི་འཁྲིས་སུ་མེད་པ་འདྲ་ཡང་། དགའ་བྲོད་ཀྱི་
སེམས་ཁམས་དེ་འཁྱེར་ནས་རང་ཉིད་ཀྱི་འཁྲིས་ན་ཡོད་པའི་སྐྱེ་བོ་དང་བྱ་བ་དག་ལ་ཁ་གཏད་
ཐུབ་ན། བདེ་སྐྱིད་རང་བཞིན་གྱིས་རང་གི་གན་དུ་སླེབས་པར་འགྱུར། སེང་གེ་དེས་སེང་མོ་
ཁྲིད་ནས་ལམ་ཐག་རིང་པོར་ཕྱིན་རྗེས་གཟོད་རང་གི་འཁྲིས་ན་ཡོད་པའི་བདེ་སྐྱིད་དེ། སེང་མོ་
སྔར་ནས་རང་ལ་དབང་བྱར་གྱུར་པའི་སྐྱིད་ཀྱི་རྩ་བ་གཞི་ནས་རྟོགས། དེ་ཡང་ཁོས་བཤད་པ་
ལྟར་ཁོ་རང་གླེན་པ་ཡིན་པའི་རྒྱུ་མཚན་ལ་ཐུག་མེད་དེ། དོན་ངོ་མར་ཁོ་ཀླད་པ་གསལ་དྭངས་
ཅན་གྱི་སེང་གེ་ཞིག་རེད། ཁོ་ལ་དེ་ལྟ་བུའི་འགལ་འཕྱུག་བྱུང་དོན། ཁོ་པས་དགའ་བྲོད་ཀྱི་
སེམས་པ་སྤྱད་ནས་རང་གི་འཁྲིས་ཀྱི་ཆོས་དག་ལ་འདང་རྒྱག་མ་ཐུབ་པའི་རྒྱུ་མཚན་གྱིས་སོ། །
རང་ཉིད་ལ་བདེ་སྐྱིད་ལྡན་མིན་དེ་ལུས་ཁམས་ཀྱི་སྟེང་ན་མེད་པར་ནང་སེམས་ལ་རག་ལས་
པའི་གནད་འདི་མ་གོ་ཚེ།དེ་ལྟ་བུའི་འཁྲུལ་ལས་སྐྱེ་བོ་སུས་ཀྱང་བརྩམ་སྲིད་དོ། །
ཁ་དཔེར། ཕྱི་ཡི་ན་ཚ་སྨན་གྱིས་གསོ། ནང་གི་ན་ཚ་གཏམ་གྱིས་གསོ་ཟེར་བ་ལྟར་སེམས་
ནད་བྱུང་ན་སེམས་པ་རང་གིས་གསོ་རྒྱུ་ལས་ཐབས་གཞན་མེད། ཆ་མེད་རྒྱུས་མེད་ཀྱི་ལམ་
པ་ཞིག་རང་ཉིད་ཀྱི་འཁྲིས་ནས་ཕར་འགྲོ་སྐབས། “ཁོའི་ཉམས་འགྱུར་འདི་ལྟར་ལྷོད་བག་ཆེ་
ལ། གོམ་ཁ་ཡང་འདི་ལྟར་བདེ་ལྕག་འཁྱུག་པས། ཁོ་རང་ང་ལས་སྤྲོ་པོ་ཡོད་ལས་ཆེ"སྙམ་པའི་
འཁྲུལ་སྣང་སྐྱེ་སྲིད། དེ་ལ་ཁག་ཅི་ཡོད། བདག་ཀྱང་ན་གཞོན་ཡིན་དུས་རྒྱུན་དུ་འདི་ལྟ་བུའི་
འཁྲུལ་སྣང་སྐྱེས་མྱོང་། གཞུག་ནས་བདག་གིས་དེ་ལ་བསམ་བློ་ཡང་ཡང་བཏང་བ་ཡིན། རང་
གི་མི་ཚེའི་མྱོང་བ་ལ་སྦྱར་ན། སྐྱེ་བོ་རྣམས་ལ་ཚེ་གང་བོར་བདེ་དགའ་སྐྱིད་གསུམ་དུ་སྡོད་
སྐལ་ཡོད་པར་བདག་གིས་མི་འདོད་དོ། །དེ་ལྟ་ནའང་། སྐྱེ་བོ་གཞན་དག་རང་ཉིད་ལས་སྐྱིད་
འདུག་སྙམ་པའི་རྟོག་པ་འདི་སྐྱེ་དོན། རང་ཉིད་སྐྱེ་བོ་གཞན་མ་ཡིན་པའི་རྐྱེན་གྱིས་སོ། །ང་
ཚོས་བདག་གཞན་མཉམ་བརྗེའི་ལམ་ནས་བསམ་བློ་ཞིག་བཏང་ཆོག་སྟེ། གལ་སྲིད་རང་ཉིད་
ལམ་པ་ཞིག་ཡིན་ཚེ། གཞན་པའི་མིག་ལམ་ན་རང་ཉིད་ཀྱང་དེ་བཞིན་བདེ་ལྡན་གྱི་མི་ཞིག་ཏུ་
སྣང་ཤས་མི་ཆེའམ།
བདེ་སྐྱིད་ལྡན་མིན་ཕར་དེད་ན་སོ་སོའི་སེམས་ལ་རག་ལས་ཡོད། ཁ་ཅིག་སྒོ་ཕྱི་ནང་
རྒྱུ་ཡིས་བཀང་ཞིང་། ལས་ཀྱི་བྱས་རབས་གཞན་གྱི་མིག་ལྟོས་སུ་སོང་ཡོད་ནའང་སྐྱིད་སྣང་
གཅིག་ཀྱང་འབྱུང་གི་མེད་ལ། སྐོར་ཞིག་གིས་རི་ཁུག་ལུང་ཁུག་དག་ན་དབྱར་དགུན་སྟོན་
དཔྱིད་མེད་པར་ལུས་ཀྱི་དཀའ་བ་སྤྱད་དེ་སོ་ནམ་གྱི་ལས་ལ་འབད་བཞིན་ནའང་། སྐྱིད་ཀྱི་
དགོད་སྒྲ་ལ་ནམ་ཡང་ཡལ་བ་མེད་དོ།།
མཚམས་འདི་ནས་བདག་གིས་རང་གི་དེ་འབྲེལ་གྱི་ལྟ་ཚུལ་ཞིག་བརྗོད་པར་འདོད་དེ།
བདེ་སྐྱིད་ལ་བདེན་པ་མི་འགྱུར་བའི་ཚད་གཞི་ཞིག་གཞག་རྒྱུ་མེད་དེ། སྐྱེ་བོ་སོ་སོར་གཞན་ལ་
མེད་པའི་སྐྱིད་སྣང་རེ་རང་བཞིན་གྱིས་འབྱུང་གིན་ཡོད་པས། འདི་བདེ་སྐྱིད་དང་འདི་སྡུག་
བསྔལ་རེད་ཅེས་ཚད་གཅིག་ཏུ་སུ་ཞིག་གིས་གཞག་ནུས། དངོས་ལུགས་རིག་པས་ཆུའི་ཚ་
གྲང་གཞལ་ཚུལ་ལྟར་སྐྱིད་ལ་ཚད་འཇལ་ལུགས་ཤིག་གཏན་ནས་ཡོད་མི་སྲིད། སྐྱེ་བོ་སོ་སོས་
སྐྱིད་ངོ་ཟིན་ཚུལ་དང་དེ་ལ་སྙེག་ཚུལ་ཡང་མི་འདྲ་བ་འདིས། ང་ཚོའི་སྐྱིད་སྣང་གི་ཁྱད་པར་
དེ་བསྐྱེད་པ་རེད། དེའི་སྟབས་ཀྱིས། སེམས་པ་སྡུག་གིས་མནར་ཞོར་འཐོབ་དཀའི་སྐྱིད་ཀྱི་རྟ་
ཕོ་གཟུགས་མེད་དེ་འཚོལ་བ་ལས། རང་སེམས་ཀྱི་སྡུག་ཡུས་བསལ་ཏེ་ཐམས་ཅད་ལ་དགའ་
བྲོད་ཀྱི་མིག་གིས་བལྟ་བ་ཅིས་ཀྱང་དགའོ། །དེ་ལྟར་བྱ་ནུས་ན། རང་གིས། ནམ་ཡང་བདེ་བ་
དང་མི་ལྡན་པའི་སྐྱེ་བོ་དེ་མ་གཞིར་རང་མ་ཡིན་ནོ་སྙམ་དུ་སེམས་པར་འགྱུར་ལ། དུས་རྟག་ཏུ་
རང་ཉིད་ཀྱི་འཁྲིས་ན་རང་ལ་དབང་བྱར་གྱུར་པའི་བདེ་སྐྱིད་མཐའ་དག་མིག་གིས་མཐོང་བར་
འགྱུར་རོ། །
བདེ་སྐྱིད་ཁྱེད་དང་བར་མ་ཆོད་པར་གནས་ཏེ། ཁྱེད་ཀྱི་ཁོང་དུ་དགའ་བྲོད་ཀྱི་སྙིང་ཤ་སྲ་
མོ་དེ་རང་ཤུགས་སུ་གྲུབ་ཡོད་ན། བདེ་སྐྱིད་ཡུལ་དུས་གང་ནའང་ཁྱོད་དང་ལུས་གྲིབ་བཞིན་
འགྲོགས་ནས་ཡོད། ལར་བདེ་སྐྱིད་མཁའ་མཐའ་ན་འདུག་སྙམ་འཆར་ནའང་། གལ་སྲིད་ཁྱེད་
ཀྱིས་ཞེ་བློ་བྲང་གསུམ་གྱིས་ཉམས་སུ་མྱང་ཐུབ་ན། དེ་ཉིད་སྐད་ཅིག་གི་ཡུན་ལ་ཁྱོད་ཀྱི་སྐུ་
འཁྲིས་སུ་བཅར་ཡོང་། ཚན་རིག་གིས་སེམས་ཀྱི་གནས་སྟངས་འདི་ལ་འབྲས་རྟགས་དགོད་མི་
ཐུབ་ནའང་། ཡུལ་ཅན་གྱི་ངོས་ན་རིགས་པས་དཔྱད་བཟོད་དུ་གྲུབ་པར་མ་ཟད། འདི་ལྟ་བུའི་
སེམས་ཀྱི་འཛིན་སྟངས་ལ་ནམ་ཡང་འགྱུར་བ་མེད་དོ། །
སྐྱིད་ངོ་འཚོལ་ལ་བློ་བརྒྱ་མིག་སྟོང་དགོས།
དོན་དག་གཅིག་ཏག་ཏག་ལ་སྐྱེ་བོ་སོ་སོར་ལྟ་ཚུལ་མི་འདྲ་བ་དུ་མ་འབྱུང་ངེས་ཏེ། ཤིག་
སེ་ཕེར་གྱིས་དེ་སྐད། "ཀློག་པ་པོ་སྟོང་ཕྲག་གཅིག་གི་མིག་ལམ་ན་ཧམ་ལེ་ཐི་སྟོང་ཕྲག་གཅིག་
ཡོད་ངེས”གསུངས་པ་ལྟར་རོ། །བདག་གིས་བལྟས་ན། སྐད་ཆ་འདི་གཞན་དང་གཞན་གྱི་
ཕྱོགས་ལའང་སྤྱོད་འོས་ཏེ་དཔེར་ན་སྐྱིད་ཀྱི་ཚོར་བ་ལྟ་བུ་རེད།
སྐྱེ་བོ་སྐོར་ཞིག་གི་བསམ་དོན་རབ་ཏུ་གྲུབ་ཡོད་ནའང་ཁོ་ཚོར་སྐྱིད་སྣང་རྩ་བ་ནས་
འབྱུང་གིན་མེད་ལ། སྐོར་ཞིག་རང་ག་པའི་བརྟུལ་ཞུགས་ལ་གནས་ནའང་། ཁོ་ཚོས་ཉི་མ་རེ་
རེ་སྤྲོ་དགའ་སྐྱིད་གསུམ་གྱི་ངང་ལ་འདས་བཞིན་ནོ། །ཁྱད་པར་འདི་འདྲ་འབྱུང་བའི་རྩ་བ་སོ་
སོའི་ལྟ་བ་མི་འདྲ་བ་དེ་ལ་ཐུག་ཅིང་། དེ་ལྟ་བུའི་ལྟ་བ་མི་མཐུན་པ་དེ་སེམས་ཁམས་ཀྱིས་བྱས་
སོ། །དོན་འདིས་རང་དབང་མེད་པར་ཆུང་དུས་མེས་པོ་དག་གི་ཞལ་ལས་ཐོས་པའི་བྱིས་པའི་
གནའ་གཏམ་ཞིག་དྲན་འོང་དུ་འཇུག་སྟེ
ནགས་ཚལ་དུ་སེང་གེ་ཞིག་ཡོད་པ་དེ་ཞོགས་ཀར་རྒྱུན་དུ་རོ་ཉལ་རྒྱག་གིན་ཡོད། ཁོས་རང་
གི་འཚོ་ལུགས་དེ་བདེ་སྐྱིད་ཡིན་པར་འའདོད།
ཉིན་ཞིག་ལ། བྱ་ཕོ་ཞིག་ནགས་ཚལ་དེ་གར་སླེབས་ནས་གཞི་འདུག་བྱས། ནངས་མ་རེ་
བཞིན་ཆུ་ཚོད་ལྔ་པར་སླེབས་མ་ཐག་ནམ་ཚོད་ལ་འཛུར་བ་མེད་པར་བྱ་སྐད་བརྒྱབ། ནམ་ཚོད་
འཛིན་པའི་གླུ་སྐད་ཀྱིས། ནགས་ཚལ་ཆེན་མོ་གཉིད་ཀྱི་ཞིང་ཁམས་ལས་ཡོངས་སུ་དཀྲོག
སེང་གེ་བྱ་སྐད་ལ་སྐྲག་ནས་རོ་ཉལ་རྒྱག་མ་ཐུབ་པས་མ་དགའ་ཞིང་སུན་སྣང་སྐྱེས། ཁོས་
དོན་དག་དེ་སེང་གེ་གཞན་ལ་བཤད་པ་ན།ཐམས་ཅད་ཀྱིས།“དཀོན་མཆོག་མཁྱེན།ཁྱོད་དོན་ངོ་
མས་སེང་གེ་ཞིག་ཨེ་ཡིན”“གཡུགས་ཤོག བྱ་ཕོ་ཞིག་གིས་ཀྱང་ཁྱོད་རང་འདི་ལྟར་སྐྲག་ཏུ་འཇུག་
ནུས”ཞེས་བཤད་ནས་ཁོ་ལ་འཕྱ་ལད་བརྒྱབ།
སེང་གེ་དེ་ཐབས་ཟད་ནས་སེམས་མི་སྐྱིད་པའི་ངང་ལ་ལྷ་རིའི་མགུལ་དུ་ཕྱིན། “བརྩེ་བའི་
ལྷ་རི་ལགས། སྐུ་ཉིད་ཀྱིས་བདག་ལ་ཕོ་ཐོང་སེང་གེའི་སྐྱེ་བ་འདི་བསྩལ་བ་ལ་ཐུགས་རྗེ་སྙིང་
ནས་ཞུ། བདག་ནགས་ཚལ་འདི་རུ་སོས་དལ་བག་ཡངས་སུ་འཚོ་རྒྱུ་བྱུང་བས་ཤིན་ཏུ་སྐྱིད། རེ་བ་
ཞིག་ཡོད་པ་ནི་ཉིད་ཀྱིས་བདག་ལ་སྡོངས་གྲོགས་མཛད་དེ་བྱ་ཕོ་དེ་ལ་གང་བྱུང་དུ་སྐད་རྒྱག་མི་
འཇུག་རྒྱུ་མཁྱེན”ཞེས་གསོལ།
“ཁྱོད་བདེན་མོད། བྱ་ཕོ་དེས་ཞོགས་ལྟར་རེ་བཞིན་སྐྱ་རེངས་གསལ་བའི་ལངས་བརྡ་
གཏང་དགོས།” “དོན་དག་འདི་ངས་ཁས་ལེན་ཁག་པོ་འདུག ཁྱོད་ཀྱིས་ཀྱང་ལོས་ཤེས། བྱ་ཕོ་
དེས་ལངས་བརྡ་གཏོང་མ་ཤེས་ན།ཁོ་བྱ་ཕོ་ག་ལ་ཡིན།” ལྷ་རིས་དེ་ལྟར་གསུངས།
སེང་གེ་ངོ་ཚ་ནས་མ་ཁར་སོ་བཏབ་སྟེ། “དོན་ལ་འདི་ལྟར་རེད་དེ། ལྷ་རི་གཉན་པོ་ལགས།
བདག་ཁོའི་བྱ་སྐད་ལ་ཤིན་ཏུ་སྐྲག ཁོས་ནངས་མ་རེ་བཞིན་བདག་སྐྱིད་པོའི་གཉིད་ལས་དཀྲོག་
འགྲོ། ང་ལ་སྡུག་བསྔལ་ཆེན་པོ་བསྐྱལ་ཡོང་། ཁྱེད་ཀྱིས་གསུངས་དང་། བདག་གིས་ཇི་ལྟར་བྱས་
ན་ལེགས་སམ”ཞེས་གསོལ།
ལྷ་རིས“ཨ་ལེ”ཟེར་ཞིང་ཁོའི་བསམ་པ་ཧ་གོ་ནས་དགོད་ཞོར། “དོན་དག་འདི་ཁྱོད་ཀྱིས་
གླང་ཆེན་ལ་ཞུས་དང༌།གླང་ཆེན་གྱིས་ཁྱོད་ལ་རོགས་བྱས་ཏེ་ཐག་གཅོད་སྲིད”ཟེར།
སེང་གེ་དགའ་ནས་ལྷ་རི་དང་གྱེས་ཏེ་གང་མགྱོགས་ཅི་མགྱོགས་ཀྱིས་གླང་ཆེན་ཚང་ལ་སོང༌།
གླང་ཆེན་གྱི་ཁྱིམ་ན་སུ་གང་ཡང་མི་འདུག་པས། “གང་དུ་བུད་སོང་བ་ཡིན་ནམ”ཞེས་ཁེར་ལབ་
བརྒྱབ།
སྐབས་དེར་དབུགས་གཏོང་ལེན་གྱི་སྒྲ་རྩུབ་མོ་ཞིག་ཁང་ཐོག་ནས་གྲགས་ཡོང༌། ཡར་
བལྟས་པ་ན། གླང་ཆེན་གྱིས་སྣ་ཞགས་ཀྱིས་གདུང་མ་ཞིག་ཡར་བཀྱགས་ནས་ནམ་མཁར་
དཔྱངས་འདུག་པ་མཐོང་། “ཨ་ལེ། བདག་གི་སྙིང་ཉེ་བའི་སྐུ་ཞབས་གླང་ཆེན་ལགས། ཁྱོད་ཀྱིས་
ཅི་ཞིག་བྱེད་ཀིན་ཡོད།” སེང་གེས་མགོ་བཀྱགས་ནས་དེ་ལྟར་དྲིས།
གླང་ཆེན་གྱིས་སྣ་ཞགས་ལྷོད་ནས་གདུང་མ་སར་ཕབ། ཁོས་སྣ་ཞགས་རིང་མོས་སེང་གེའི་
ཁ་བཅད་དེ།“ཝེ།ཁ་རོག་ལ་སྡོད་དང་།ངས་རི་དྭགས་ལ་སྒུག་ཡོད”ཟེར།
སེང་གེས་ཁོའི་ངག་ལ་ཉན་ཏེ་སྐད་དམའ་མོས། “ངས་ཧ་མི་གོ སྐུ་ཞབས་གླང་ཆེན་ལགས།
ཁྱོད་ཀྱིས་རི་དྭགས་རྔོན་གྱི་ཡོད་དུ་ཆུག་ཀྱང་།ཁྱིམ་ནང་དུ་རྔོན་ནས་ཅི་བྱེད”ཅེས་དྲིས།
གླང་ཆེན་གྱིས།“བདག་གིས་རི་དྭགས་ཅི་ཞིག་རྔོན་འདོད་པ་ཁྱོད་ཀྱིས་ཨེ་ཤེས”ཞེས་དྲིས་པ་
ལ་སེང་གེས་མགོ་འཕྲེད་དུ་གཡུག་གཡུག་བྱས།
གླང་ཆེན་གྱིས་ཡ་མཚན་པོའི་ངང་ལ།“ཨ་ང་ཙི”ཞེས་བཤད།
“ཨ་ང་ཙི་ཨེ།”
“ཨོ་ལེ།” གླང་ཆེན་གྱིས། “དངོས་གནས་ང་ལ་ཁོང་ཁྲོ་བསླངས་སོང༌། ཨ་ང་ཙི་ཉིན་རྒྱུན་
ངའི་རྣ་ཁུང་དུ་འཛུལ་ཡོང་ནས་སྡོད་དུ་མི་འཇུག ག་དུས་ཡིན་ཀྱང་ཁོ་ལ་དོགས་ཟོན་བྱ་དགོས།
དེའི་ཁར་ཁོ་ཆུང་དྲགས་པས་མཚམས་ལན་རེར་སྒྲ་མ་གཏོགས་གཟུགས་མཐོང་མི་ཐུབ། དཀོན་
མཆོག་མཁྱེན། ང་སེམས་སྡུག་ལ་གཏད་སོང”ཞེས་སྨྲས།
སེང་གེ་གླང་ཆེན་དང་ཁ་གྱེས་ནས་སླར་ལྷ་རིའི་མདུན་དུ་ལོག་ནས། “བརྩེ་བའི་ལྷ་རི་
ལགས།བདག་གླང་ཆེན་གྱི་མདུན་ནས་ཕྱིར་ལོག་མ་ཐག་ཡིན”ཞེས་བརྡ་བརྒྱབ།
ལྷ་རིས།“ལེགས་སོ།ཁོས་ཁྱོད་ལ་རིག་པ་བསླབས་སམ”ཞེས་དྲིས།
“བསླབ་མ་སོང་།” སེང་གེས། “ཁོ་འབུ་ཨ་ང་ཙི་ཞིག་གསོད་རྒྱུར་མ་ཁོམ་པར་འདུག ཨ་ང་
ཙི་དེས་ནམ་རྒྱུན་ཁོ་ལ་སུན་སྣང་བཟོས་པས་ཁོ་སྨྱོ་གྲབས་འདུག བརྩེ་བའི་ལྷ་རི་ལགས། ཁྱོད་
ཀྱིས་གླང་ཆེན་གྱིས་ང་ལ་རིག་པ་བསླབ་སྲིད་གསུངས་ཏེ། ཡིན་ནའང………”ཞེས་ལན་བཏབ་མ་
ཚར་བར་བཤད་མཚམས་བཞག
ལྷ་རིས།“ཁྱོད་ཀྱིས་ད་ལྟ་ཅུང་ཟད་ཧ་གོ་སོང་ངམ”ཞེས་དྲིས།
སེང་གེས་མགོ་གུག་གུག་ལན་གསུམ་བྱས་ཏེ། “ངས་བྱ་ཕོས་སྐད་རྒྱག་པར་ཤིན་ཏུ་སྐྲག་ནའང༌།
བྱ་ཕོས་ཉིན་མ་རེ་ལ་སྐད་ཐེངས་གཅིག་མ་གཏོགས་མི་རྒྱག གླང་ཆེན་ཉིན་གང་པོར་ཨ་ང་ཙིས་
སུན་པོ་བཟོ་གིན་འདུག ཁོ་ལས་ང་ཅུང་ཟད་སྐྱིད་པོ་འདུག”ཅེས་ལན་བཏབ།
ལྷ་རིས་དབུ་གུག་གུག་ལན་གསུམ་མཛད་དེ། “ཨོ་རེད།ཁྱོད་ཀྱི་བསམ་ཚོད་ལ།རང་ལ་སྡུག་
བསྔལ་ཤིན་ཏུ་ཆེ་འདོད་ནའང་། ཁྱོད་ལས་སྡུག་པའི་སྐྱེ་བོ་བགྲང་གིས་མི་ལང་། ཁྱོད་ལས་སེམས་
ལས་ཆེ་བའི་གླང་ཆེན་ལ་ཆ་བཞག་ནའང་། ལས་ངན་ནང་གི་ལས་ངན་ཞིག་ག་ལ་ཡིན། ངས་ཁོ་
རང་ཚུར་ང་འཚོལ་དུ་ཡོང་རྒྱུར་སྒུག་ཡོད།ཁོ་ཡོང་ན་ངས་ཁོ་ལ་སེམས་ཅན་དེ་ཚོལ་དུ་སོང་ཞེས་
བཤད་རྒྱུ་ཡིན། བདག་གི་གཅེས་ཕྲུག ཁྱོད་ཀྱིས་ཡིད་ལ་དམ་པོར་ཟུངས་དང༌། གཞན་ལ་བལྟོས་
པ་མེད་པའི་བདེ་སྐྱིད་ཅིག་ཡོད་མི་སྲིད་པས། ཕྱོགས་མང་པོ་ནས་རང་ལ་བདེ་བ་འཚོལ་དགོས།
འདི་ལྟར་འདང་རྒྱག་ཐུབ་ན། དོན་དག་གང་ལ་འཕྲད་ནའང་། རང་ཉིད་རང་གི་བདེ་བ་དང་
འབྲལ་དུ་མེད་པའི་གནད་དེ་ངོས་ཟིན་ཡོང”ཞེས་གསུངས།
སེང་གེ་ཕྱིར་ཁྱིམ་དུ་ལོག དེ་ནས་བཟུང་། བྱ་ཕོ་དེ་ལ་འཁང་ར་ལེ་བདའ་གཅིག་ཀྱང་མི་
བྱེད་པར་མ་ཟད། ཉིན་རེ་བཞིན་བྱ་སྐད་མགོ་མ་རང་ཉིད་མལ་ལས་སློང་བའི་བརྡ་རུ་བྱས་ཏེ་
ནངས་སྔ་ལངས་བྱས། ཞོགས་ཀར་རོ་ཉལ་རྒྱག་པའི་སྲོལ་ངན་དེ་བསྒྱུར་པས་གཟུགས་པོའང་
སྔར་ལས་བདེ་བར་གྱུར། དེ་ལ་བརྟེན་ནས། སེམས་ཀྱི་འཁོར་ཕྱོགས་ཡར་མར་ལ་ཐེངས་གཅིག་
བསྒྱུར་པས་ཀྱང་སེམས་སྡུག་མཐའ་དག་སྤྲོ་སྐྱིད་དུ་གྱུར་འགྲོ། མ་གཞིར་བདེ་སྐྱིད་རང་གི་ལག་
ན་འདུག་སྙམ་དུ་ཁོས་སེམས་པར་གྱུར་ཏོ།།
ལྷ་རིའི་གསུང་འདི་དངོས་བསྟན་དུ་སེང་གེ་ལ་གསུངས་པ་རེད་ཀྱང་། ཤུགས་ནས་འུ་
ཅག་ཐམས་ཅད་ལ་གསུངས་པ་ཡང་རེད། སེམས་ཀྱི་འཁོར་ཕྱོགས་ལ་མཉེན་གྱོང་འཛོམ་ན།
བདེ་སྐྱིད་རང་གི་ལག་ན་ཡོད་པ་ཤེས་ནུས་ལ། འཁོར་བའི་ལམ་ཁ་དག་ནས་སེམས་ལ་མ་ཤར་
བའི་དགའ་བ་ཅི་རིགས་རྒྱུན་ཆགས་སུ་འབྱུང་ངེས། རང་ཉིད་སྡུག་བསྔལ་གྱི་འོབས་སུ་ལྷུང་
སྐབས་མང་ནའང་། དེ་ལྟ་བུའི་འཚོ་ལུགས་དེ་རྩ་བ་ནས་སྡུག་བསྔལ་ཡིན་པའི་ངེས་པ་ཅི་ཡང་
མེད། འདིའི་སྐབས་སུ། སེམས་ཀྱི་འཁོར་ཕྱོགས་ཕར་གཅིག་བསྒྱུར་ནས་འཚོ་བ་ལ་རང་ཉིད་
ཀྱི་བབ་དང་བསྟུན་པའི་མིག་གིས་བལྟ་ཐུབ་ན། ལམ་གྱི་གེགས་རྡོ་གང་དེ་རིན་ཆེན་གཏེར་
རྡོར་འགྱུར་ངེས་ལ། འཚོ་བའི་སྡུག་སྦྱོང་ལ་བརྟེན་ནས་བདེ་དགའ་སྤྲོ་གསུམ་གྱི་རིན་ཆེན་
དང་པོའི་དབྱིག་མཛོད་དེའང་རང་ལ་དབང་ནུས།
བློ་བརྒྱ་མིག་སྟོང་གིས་ལྟ་དགོས་ཞེས་བཤད་པས། རང་སླུ་གཞན་རྨོངས་ཀྱི་ལས་རྩོམ་ལ་
བསྐུལ་བ་མ་ཡིན་པར། དོན་དག་གཅིག་ལ་དགའ་བྲོད་ཀྱི་སེམས་པ་སྣ་ཚོགས་ཀྱིས་བལྟ་ཐུབ་
ན། སྐྱིད་ཀྱི་རྟ་ཕོར་ནམ་ཡང་ཞོན་ཆོག་ཡིན་ཞེས་པའི་དོན་དེ་བསྟན་པ་ཡིན་ནོ། །
ད་ལྟའི་བདེ་བ་སྐྱིད་ཀྱི་འབྱུང་རྩ་ཡིན།
ང་ཚོས་མ་འོངས་པ་ཡི་མདུན་བསུ་དགོས་ཏེ། བདག་གིས་བལྟས་ན། གལ་སྲིད་འབྱུང་
འགྱུར་མེད་པར་གྱུར་ན། འཚོ་བའི་སྙིང་པོ་ཕལ་ཆེར་སྟོང་བར་འགྱུར། དེ་ལྟ་མོད་ཀྱི། འབྱུང་
འགྱུར་གཙིགས་སུ་བཟུང་བས་སྐབས་བབ་ཀྱི་འཚོ་བ་ཁྱད་དུ་གསོད་དགོས་པ་ག་ལ་ཡིན་
ཏེ། འབྱུང་འགྱུར་ནི”ད་ལྟ”རེ་རེ་བསགས་ནས་གྲུབ་པའི་ཕྱིར་རོ། །ཁ་སང་གི་ཉི་མ་དེ་རིང་ལ་
བལྟོས་ནས་བཤད་ན་འདས་པ་རེད་ཀྱང་ཁེ་ཉིན་ལ་བལྟོས་པས་ད་ལྟ་ཡིན་ནོ། །དེ་རིང་གི་ཉི་
མ་སང་གི་དུས་སུ་སླེབས་ན་འདས་པར་འགྱུར་ལ། དེ་རིང་གི་དུས་ཐ་མའི་བར་ལ་ད་དུང་ད་
ལྟ་ཡིན་ནོ། །འཁོར་བའི་བདེ་སྐྱིད་གཞུག་ན་ཡོད་པར་མ་སྨྲ་དང་། འུ་ཅག་གི་ད་ལྟའི་འཚོ་
བ་ལའང་ད་ལྟའི་སྐྱིད་རང་ཆས་སུ་གྲུབ་ནས་ཡོད་དོ། །འབྱུང་འགྱུར་ཁོ་ནར་བདེ་སྐྱིད་འཐོབ་
འདོད་ཀྱི་སྐྱེ་བོ་དེ་ཚོས། རང་ལ་ཐོབ་པར་གྱུར་པའི་སྐྱིད་ཀྱི་ངོ་གདོང་མཐོང་ག་ལ་ནུས། ད་
ལྟའི་སྐྱིད་དེ་ཤོར་དུ་མ་བཅུག་པར་སྐྱིད་ཀྱི་སྟེང་ལ་སྐྱིད་འཚོལ་ནུས་ན། གཞུག་ན་ཡོད་པའི་
སྐྱིད་དེ་ནམ་ཡང་ཁྱོད་ལ་སྒུག་ནས་བསྡད་ཡོད་པས། འཚུབ་ཆ་ལངས་དགོས་ཁྱོན་ནས་མེད།
སྔོན་ཆད་བདག་གིས་གཏམ་རྒྱུད་ཅིག་ཐོས་མྱོང་སྟེ།
མི་ཞིག་གིས་གླ་ཕོགས་ཀྱི་བདག་རྐྱེན་དགའ་མོ་འབབ་བཞིན་པའི་ལས་ཀ་ཞིག་རག་ཡོད་ལ།
རི་ཁྲོད་ན་གཞིས་ཀ་ལྟ་ན་སྡུག་པ་ཞིག་ཀྱང་ཡོད་པ་དེའི་ཁོ་ར་ཁོར་ཡུག་དག་གི་གོས་སྔོན་ས་ལ་
བཏིང་འདྲའི་སྤུང་ལྗོངས་ན། ཚོན་བཀྲ་འདབ་མ་སྟོང་ལྡན་གྱི་ཆུ་སྐྱེས་ཚོགས་ཀྱི་སྐྱིད་པའི་འཛུམ་
མདངས་གསལ་ལེ། རྐང་དྲུག་བུང་བའི་སྙན་པའི་སྒྲ་བརྒྱ་དིར་རེ། ཕྱེ་ལེབ་སྒེག་མོའི་སྐྱིད་པའི་
གར་སྟབས་ཤིགས་སེ་འདུག་གོ།དེས་མི་ཚད་ཁོ་ལ་ད་དུང་ཡིད་འཕྲོག་ལྷ་མོ་ལྟ་བུའི་ཆུང་མ་ཞིག་
ཡོད་པ་དེར། ལྷ་ཡི་སྲས་པོ་འདྲ་བའི་བུ་ཆུང་ཞིག་ཀྱང་སྐྱེས་ཡོད། གཞན་གྱི་མིག་ལམ་དུ་ཁོ་རང་
ཕོ་ཁྱོ་ག་ལས་ཅན་ཞིག་ཏུ་སྣང་ངོ་།།
དེ་ལྟ་ནའང་། ཁོས་དེ་ལྟར་མི་འདོད་པར་འཚོ་བ་ལ་སྙིང་བོ་མེད་བསམ་གྱིན་ཡོད། ནམ་
རྒྱུན་ལས་ཀ་ལམ་ལྷོངས་མི་འབྱུང་བའི་དོན་དག་དག་ལ་འདང་མི་དཔོག་པར་བསྡད། དཔེར་
ན་རང་ཉིད་ཀྱི་གཞིས་ཀ་ལས་ཀ་བྱེད་ས་དང་ལམ་ཐག་རིང་པོས་ཆོད་པས་ཉི་མ་རེ་ལ་ཆུ་ཚོད་
མང་པོར་རླངས་འཁོར་བསྐོར་ན་གཟོད་ལས་ཁུངས་སུ་སླེབས་ཐུབ་པ་དང༌། ལམ་ཁེགས་ཚེ་ཁོང་
ཁྲོའི་མེ་ལྕེ་འབར་ནས་རང་གི་ལག་ཏུ་འཆིང་བའི་འཁོར་སྐྱོགས་སིལ་བུར་གཏང་ན་འདོད་པ།
རང་གི་ཆུང་མར་བཤད་རྒྱུ་གཏམ་རྒྱུ་མང་སྟེ་དོན་དག་ཆེན་པོ་དག་མ་ཟད། དེ་རིང་ཉོས་པའི་ཤ་
གསར་པ་ཡིན་མིན་ལ་སོགས་པའི་བྱ་བ་ཙག་ཙིག་གི་རིགས་རྣམས་ཀྱང་བཤད་ནས་ཚར་རྒྱུ་མེད་
པ། བུ་དེ་གཟུགས་པོ་ཤིན་ཏུ་བཟང་ནའང་མཚམས་ལན་རེར་ཕ་མའི་ཁ་ལ་གཅིག་ཀྱང་མི་ཉན་
པར་འཚུབ་བདེ་བྱས་ཏེ་མགོ་ན་རུ་འཇུག་པ་ལ་སོགས་པ་ལྟ་བུའི་དོན་དག་ཆུང་ཆུང་དེ་རི་རིགས་
ལ་མགོ་ན་ནས་བསྡད།
ཉིན་ཞིག་ལ།ཁོ་ལྷའི་ཕོ་ཉ་ཞིག་ལ་འཕྲད། ཕོ་ཉ་དེས།“ངེད་གཉིས་ཕན་ཚུན་ལ་འཕྲད་ཐུབ་
པ་འདི་དཀོན་མཆོག་གི་ཐུགས་བཀོད་རེད། ལས་ཀྱིས་འཕྲད་པས་བདག་གིས་ཁྱོད་ཀྱི་རེ་བ་སྣ་
གཅིག་ཁས་ལེན། རེ་བ་དེ་གང་ཡིན་ནའང་འགྲིག བདག་གིས་ཁྱོད་ཀྱི་རེ་དོན་བཞིན་འགྲུབ་ཏུ་
འཇུག”ཅེས་སྨྲས།
ཁོས་འདང་ཞིག་བརྒྱབ་རྗེས། རང་སེམས་ཀྱི་སྡུག་སྣ་ཚོགས་ལྷའི་ཕོ་ཉ་ལ་སྦ་གསང་མེད་
པར་གཅིག་གཅིག་བྱས་ནས་བཤད་དགོས་དོན་ཅི་ཡོད་སྙམ། དོན་དག་འདི་དག་གིས་རང་ལ་
བྱས་པའི་ཕུགས་འབྲས་ནི་སྐྱིད་ཀྱི་སེམས་པ་མེད་པར་བཏང་བ་དེ་རེད་སྙམ་ནས་མདོ་དོན་
ཚིག་གཅིག་ལ་དྲངས་ནས། “བདག་གི་རེ་བ་ནི་བདག་བདེ་བ་དང་མི་འབྲལ་བར་བྱ་རྒྱུ་དེ་ཡིན་
ལགས”ཞེས་ཞུས།
ལྷའི་ཕོ་ཉས་དབུ་གུག་གུག་མཛད་དེ། “ཁྱོད་ཀྱི་རེ་བ་བདག་གིས་ཡོངས་སུ་གྲུབ་པར་བྱས་
ཡོད།ཁྱོད་ཁྱིམ་ལ་ལོག་རྗེས་ཧ་གོ་ཡོང”གསུངས།
ཁོས་རླངས་འཁོར་བསྐོར་ནས་ཁྱིམ་དུ་ལོག་པ་ན། ཐབ་ཚང་ནང་དབུགས་རིལ་ཤོར་ནས་
གཞིས་ཁ་ཡོངས་རྫོགས་བཀད་ཚར་ལ། ཁོའི་ཆུང་མ་དང་བུ་གཉིས་ཀྱང་འབར་གས་ཁྲོད་ནས་ཤི་
ཚར་བ་མཐོང༌།སྐབས་དེ་ཤེད་ལ།ལས་ཁུངས་ཀྱིས་ཀྱང་གློག་སྐད་བཏང་ཡོང་སྟེ་ཁོ་རང་ལས་སྣེ་
ལས་ཕྱིར་ཕུད་ལུགས་བཤད།
ཁོས་འདི་ལྟར་གསོན་པ་བས་ཤི་བ་དགའ་སྙམ་ནའང་འཆི་ཐབས་མ་རྙེད། ལྷའི་ཕོ་ཉ་དང་
སྐད་ཆ་བཤད་ཚར་མ་ཐག རང་ཁོ་ན་འཇིག་རྟེན་དུ་གསོན་ཡོད་པ་ལས་གཞན་ཁྱིམ་ཚང་གང་
བོ་བུད་སྟོངས་རྩ་མེད་དུ་སོང་ཚར་བ་ཤེས། ཁོས་རང་ཉིད་བླ་ཚེ་བོར་བའི་བེམ་གཟུགས་དང་
འདྲ་བར་རྟོགས།
སྐབས་དེར། ལྷའི་ཕོ་ཉ་ཡང་བསྐྱར་མིག་མདུན་དུ་སླེབས། ཁོས་ལྡ་མ་ལྡིང་གིས། “ཁྱོད་ཀྱིས་
ཅི་ཞིག་བྱ་འདོད་དམ། ང་ལ་མཁོ་བ་ནི་བདེ་སྐྱིད་ཡིན་པ་ལས་མི་ཤི་རྟ་འགྱེལ་མིན”ཞེས་ཁོང་ཁྲོ་
དང་བཅས་བཤད།
ལྷའི་ཕོ་ཉས། “ཁྱེད་རང་བྲེལ་བ་མ་ལངས་དང་། བདག་གིས་དངོས་གནས་ཁྱོད་ཀྱི་འདོད་
པ་ལྟར་བསྒྲུབས་པ་ཡིན། ཁྱོད་ཀྱིས་འདོད་པའི་བདེ་སྐྱིད་ངས་ཁྱོད་ལ་སྟེར”ཞེས་བཤད་རྗེས་མི་
སྣང་བར་གྱུར།
ཁོས་བཟོད་གླགས་མེད་པའི་སྡུག་གི་ངང་ལ་མཚན་རིང་དེ་ཕར་བསྐྱལ། ཞོགས་ཀར། རྣ་
ལམ་དུ་ཆུང་མས། “སྙིང་སྡུག་ལགས། མགྱོགས་པོར་ཡར་བཞེངས་རོགས”ཟེར་བའི་སྐད་ཅིག་
གྲགས་ཡོང༌། ཁོ་མགྱོགས་པོར་ཡར་ལངས་ནས་ལྟ་དུས། ཆུང་མས་ནམ་རྒྱུན་དང་འདྲ་བར་ཐབ་
ཏུ་སྒོ་ང་བཙོས། མདུན་ཅོག་སྟེང་དུ་འོ་མ་ཕོར་བ་གསུམ་བཞག་ནས་རང་ལ་སྒུག་འདུག་ལ། བུ་
ཆུང་གིས་ཀྱང་ནམ་རྒྱུན་དང་འདྲ་བར། “སུན་པ་ལ། དེ་རིང་ཡང་སློབ་གྲྭར་འགྲོ་དགོས། སློབ་
གྲྭར་ཅིའི་ཕྱིར་འགྲོ་དགོས་ཡིན་ནམ། ཉིན་རྒྱུན་གཉིད་ཉལ་བསྡད་ན་མི་ལེགས་སམ”ཞེས་གཉིད་
མ་སད་ཀྱི་ངང་ལ་ལེ་བདའ་བྱེད་བཞིན་ཁོའི་མལ་ཁང་ནས་སྒོར་ཡོང་བ་མཐོང་།
ཁོའི་སེམས་པ་ཀུན་ནས་གཡོས་ཏེ་ཆུང་མ་དང་བུ་གཉིས་ལ་དམ་པོར་འཁྱུད་དེ། “ང་ཚོ་
བཟའ་མི་གསུམ་པོ་ད་ནས་བཟུང་ནམ་ཡང་ཁ་མི་འབྲལ། ཁ་མི་འབྲལ”ཞེས་པའི་ཚིག་འདི་ངག་
ནས་ཤོར།
བདེ་སྐྱིད་ཅེས་པ་ཅི་ཞིག་ཡིན་པ་ཁོས་ད་ལྟ་གཞི་ནས་ཧ་གོ་བར་གྱུར། རང་ཉིད་ལ་དབང་
བའི་ཆོས་ཐམས་ཅད་ཀྱིས་ཁོ་རང་ལ་བདེ་སྐྱིད་ཀྱི་སྣང་བ་བྱིན། ཆུང་མར་འཁང་ར་ལེ་བདའ་
མང་ནའང་ཡག་མོ་སྒོ་འཛོམས་ཤིང་ལག་ལས་ཀར་མཁས་ལ། བུ་ཆུང་འཚུབ་བདེ་མ་རབས་ཡིན་
ནའང་གླེན་ལྐུགས་རྨོངས་པ་དག་ལས་ལྡབ་འགྱུར་གྱིས་ལྷག རང་ཉིད་ཀྱི་ལས་ཀ་བསམ་ཐོག་
ཏུ་མི་འགྲོ་ནའང་སྤྱི་ཕྱོགས་ནས་མི་ལེགས་རྒྱུ་མེད། ཉིན་རེ་ལ་ཆུ་ཚོད་མང་པོའི་ཡུན་ལ་རླངས་
འཁོར་བསྐོར་དགོས་ཀྱང་། རང་ཉིད་ཀྱི་གཞིས་ཀ་སྐྱེད་ཚལ་ལྟར་མཛེས་ཤིང་གྲོང་ཁྱེར་གྱི་མི་
གཙང་མཁའ་དབུགས་ཀྱིས་མ་སྦགས་པར་འདུག་སྙམ་ནས་སྐྱིད་ཀྱི་སྐྱིད་ངོ་ཟིན་པར་གྱུར།
ཉིན་ཞིག ལས་ཀར་འགྲོ་སྐབས་ལམ་ཁེགས་པ་ན། ལྷའི་ཕོ་ཉ་དེ་ཁོའི་རླངས་འཁོར་ལས་
མངོན་ཏེ། “ད་ལྟ་རང་ལ་སྐྱིད་པོ་བྱུང་སོང་ངམ”ཞེས་དྲིས།
ཁོ་དགོད་ཞོར། “བྱུང་སོང་། སྐུ་ཉིད་ཐུགས་རྗེ་ཆེ། མི་ཞིག་སྐྱིད་ཀྱི་རྟ་ཕོར་ཞོན་ཀྱང་སྐྱིད་ངོ་
མ་ཟིན་ན་བདེ་ཐབས་ཁྱོན་ནས་མི་འདུག ད་ལྟའི་ལེགས་ཚོགས་རིས་སུ་མ་བོར་ཚེ། དེ་ཉིད་དོན་
དམ་པའི་བདེ་སྐྱིད་རེད་འདུག”ཅེས་ལན་བཏབ།
ལྷའི་ཕོ་ཉ་དགོད་ཞོར། “ལམ་ཁེགས་པ་ཡང་དེའི་ནང་དུ་འདུས་སམ”ཞེས་དྲིས་པ་ལ།
ཁོས། “འདུས། འདུས”ཟེར་ཞིང་མུ་མཐུད་ནས། “ངས་སེམས་བདེ་ལ་ཕབ་ནས་རོལ་མོ་ལ་
ཉན་པ་ཡིན། འཚུབ་ཆ་ཆེ་བའི་གྲོང་ཁྱེར་གྱི་འཚོ་བའི་ཁྲོད་དུ་འདི་ལྟ་བུའི་གླགས་ནི་ལམ་ཁེགས་
སྐབས་མ་གཏོགས་ཤིན་ཏུ་ཁག་པོ་རེད”ཅེས་བཤད།
བདེ་སྐྱིད་གཞུག་ན་མ་གཏོགས་མེད་སྙམ་དུ་གཏན་ནས་འདོད་མི་རུང་ལ། ཁྱད་པར་
དུ་མི་གཞན་ལ་མ་གཏོགས་རང་ལ་སྐྱིད་ཅིག་གང་ན་ཡོད་སྙམ་དུ་གཏན་ནས་སེམས་མི་ཉན།
དོན་དམ་པར། མི་སུ་ཡིན་ཀྱང་མི་འདྲ་ས་གཅིག་ཀྱང་མེད་དེ། དགའ་བྲོད་ཀྱི་སྙིང་ཁམས་དེ་
བདག་གིར་བྱས་ཏེ་འཚོ་བ་ལ་བརྩོན་པ་ཆེན་པོས་འཇུག་ཐུབ་ན། ད་ལྟ་ཡིན་ཀྱང་བདེ་བར་
རློམ་ཆོག་པའི་དོན་དག་ཤིན་ཏུ་མང་། འཇིག་རྟེན་ན་དཀའ་སྡུག་ལ་འཕྲད་ཀྱང་སྐྱིད་སྣང་
འབྱུང་བའི་སྐྱེ་བོ་ཡོད་ན་མ་གཏོགས། མཐའ་གཅིག་ཏུ་ལས་ངན་ལན་ཆགས་ཀྱི་དོང་ལས་ཐར་
བ་མེད་པའི་མི་ཞིག་ཡོད་མི་སྲིད་དོ། །
བདེ་སྐྱིད་ནི་སེམས་ཀྱིས་མྱང་བྱ་ཞིག་རེད་ཅེས་པའི་གཏམ་འདི་བདག་གིས་ཡང་བསྐྱར་
ཐེངས་གཅིག་ལ་བཤད་འདོད་དེ། སྐྱེ་བོ་སུ་ཞིག རང་ལ་བདེ་སྐྱིད་ལྡན་མིན་ནང་སེམས་ལ་
རག་ལས་པ་ལས་ཕྱི་སྣང་བའི་ཡུལ་ལ་ཐུག་མེད། ལྟ་ཤེས་ན་བདེ་སྐྱིད་ནམ་ཡང་རང་གི་ལག་ན་
ཡོད། ལེགས་པར་སོམས་དང་། ཁྱོད་ཀྱིས་སྐྱིད་ཀྱི་ལག་པར་གཏན་ནས་འཇུས་མ་མྱོང་བ་ཡིན་
ནམ། ངས་བལྟས་ན་དེ་འདྲ་ཡིན་མི་སྲིད། རང་ལ་བདེ་སྐྱིད་ལྡན་དགོས་ན། གནད་ཀྱི་དམ་པ་
ནི་རང་ཉིད་ཀྱིས་ཁས་ལེན་མི་ལེན་དང་དགའ་བྲོད་ཀྱི་སེམས་པ་ལ་བརྟེན་ནས་ཚོར་བ་བདེ་
བ་གང་དག་བདག་གིར་བྱ་ནུས་མིན་དང་། གཞན་དུ་ན་སྐྱིད་སྣང་གང་དེ་ཉམས་སུ་མྱང་ཐུབ་
མིན་སོགས་ལ་ཐུག་ཡོད་དོ། །
སྐྱིད་ཀྱི་སྣང་བ་སེམས་ཀྱི་རྩལ་ལ་ཐུག
དགའ་བ་དང་སྤྲོ་བ། དང་བ་ཆེན་པོའི་སྒོ་ནས་འཚོ་བ་སྐྱེལ་ཐུབ་ན། ཡུལ་དུས་གང་དུ་
ཕྱིན་ཀྱང་སྐྱིད་ཀྱི་སྣང་བས་ཁྱོད་ཀྱི་མགུ་ཁ་ཀུན་ནས་གང་བར་བྱེད་ནུས། རང་གི་ཚེ་ལ་སྙིང་
པོ་བླངས་ནས་བྱས་རབས་མིག་ལ་སྟོན་རྒྱུ་ཡོད་པ་ཞིག་འཇོག་འདོད་མཁན་འཇིག་རྟེན་ན་
ཤིན་ཏུ་མང་ཡང་། འཚོ་བའི་མྱོང་བ་དངོས་ལ་སྦྱར་ན། མཐར་ཐུག་གི་དམིགས་ཡུལ་རང་ལ་
སྐྱིད་ཀྱི་སྣང་བ་འབྱུང་རྒྱུ་དེ་ཡིན་ཏེ། སྐྱིད་སྣང་མ་བྱུང་ཚེ། ཁ་དྲག་སྟོབས་ཅན་ཡིན་ཀྱང་མི་ཚེ་
སྡུག་ལ་བསྐྱལ་བ་ལས་མེད་དོ། །
སྐྱིད་མི་སྐྱིད་རང་གི་སེམས་ལ་ཐུག་ཡོད་པས། ནམ་རྒྱུན་རང་སེམས་བདེ་ལ་འབབ་ཏུ་
བཅུག་སྟེ་སྐྱིད་ཀྱི་སྐྱིད་ངོ་ཟིན་པར་བྱ་དགོས། སེམས་ཁམས་རིག་པ་བ་ཚོས། སྣོད་ཀྱི་འཇིག་
རྟེན་དང་བཅས་པའི་ཆོས་གཅིག་ལ་སྐྱེ་བོ་སོ་སོར་མཐོང་སྣང་མི་འདྲ་བ་དུ་མ་འབྱུང་བར་
བཞེད་པ་བཞིན། སྐྱིད་མི་སྐྱིད་དང་བདེ་མི་བདེ་ཐམས་ཅད་ནང་སེམས་ཀྱིས་བྱས་པ་ཡིན་ནོ། །
གླིང་ཆེན་ཨ་ཧྥེ་རི་ཁའི་རི་ཁྲོད་ཅིག་ནས། མི་ཞིག་འཕགས་པའི་སྐྱེ་བོ་ཞིག་ལ་ཐུག ཁོས་
འཕགས་པ་ལ།“ཕར་བལྟས་ན་ཁྱོད་སྐྱིད་མདོག་ཁ་བོ་ཞིག་འདུག ཅིའི་ཕྱིར་ཡིན་ནམ”ཞེས་དྲིས།
འཕགས་པས།“ང་ལ་སྐྱིད་ཀྱི་དོན་དག་མང་པོ་ཞིག་ཡོད་པའི་རྐྱེན་གྱིས་ཡིན”ཞེས་སྨྲས།
“ཨོ། བྱས་ན་ངས་གཅིག་འདྲི། གལ་ཏེ་ཁྱོད་རང་ལམ་ཁ་ནས་ཆར་ཐོག་ལ་འཕྲད། ལག་ཏུ་
ཆར་གདུགས་བསྣམས་མེད་ཚེ།ཁྱོད་ད་དུང་སྐྱིད་འགྲོའམ།” མི་དེས་དྲིས།
“ང་ཅིའི་ཕྱིར་མི་སྐྱིད”ཅེས་གསུངས་རྗེས་འཕགས་པས་མུ་མཐུད་ནས།“ངས་ཆར་བ་དེ་ཁྲུས་
ཆོག་ལ་སྒོམ་ཆོག་པར་མ་ཟད། ད་དུང་དེ་ཆར་བའི་ཁྲོད་ཀྱི་ལྟད་མོ་ཐེངས་གཅིག་ལའང་བརྩིས་
ཆོག་སྟེ། སྨིག་རྒྱུའི་ཁྲོད་ཀྱི་སྣོད་ཀྱི་བཀོད་པ་དེ་ལྟ་ན་སྡུག་པས་སོ”ཞེས་སྨྲས།
“གལ་སྲིད་ཆར་བ་དེ་དྲག་ཆར་དུ་གྱུར་ན” མི་དེས་དྲིས།
“ངས་ད་དུང་ཤིན་ཏུ་ལེགས་འདོད་ངེས་ཏེ། སེར་བ་བབས་ཀྱང་རལ་གྲིའི་ཆར་བ་མ་ཡིན་
པའི་ཕྱིར་རོ”ཞེས་ལན་སྨྲས།
“གལ་སྲིད་རལ་གྲི་ངོ་མའི་ཆར་བར་གྱུར་ན།” མི་དེས་དྲིས།
“དེ་ཡང་ལེགས་ཏེ། ངས་རལ་གྲི་དེ་དག་བཏུས་ནས་བཙོང་ན་དངུལ་མང་པོ་རག་ཐུབ་པས།
ཇི་འདྲའི་སྐྱིད་པ་ལ།” འཕགས་པས་ལན་བཏབ།
“གལ་སྲིད་རལ་གྲི་ཁྱོད་ཀྱི་མགོ་ཐོག་ཏུ་ལྷུང་ནས་ཁྱོད་བསད་པ་ཡིན་ན” མི་དེས་མུ་མཐུད་
ནས་དྲིས།
འཕགས་པས་དགོད་ཞོར། “ང་བསད་ན་དཀོན་མཆོག་དང་མཇལ་སྐབས་ཡོད་པར་གྱུར་
སོང་བ་རེད། དེ་དུས། ངས་དཀོན་མཆོག་ལ། བདག་གི་ཚེའི་འཕེན་པ་རྫོགས་སོང་། ང་ཤིན་ཏུ་
སྐྱིད་དེ། ཁྱེད་དཀོན་མཆོག་དང་མཉམ་དུ་སྐྱིད་ལ་ཁའི་རྩྭ་ལ་མཉམ་ཟ་བྱེད་ཆོག་པའི་ཕྱིར། འདི་
ལས་ཆེ་བའི་སྐྱིད་ཅིག་གང་ན་ཡོད་ཅེས་ཞུ་ངེས་ཡིན”ཞེས་སྨྲས་སོ།།
གཏམ་རྒྱུད་འདི་ལ་སྒྲོ་བཏགས་ཀྱི་ཆ་ཤིན་ཏུ་འདྲེས་ནའང་། གནས་ལུགས་ལ་འཁྲུལ་བ་
ཅུང་ཟད་ཀྱང་མེད་དོ། །དོན་དག་གང་ཞིག་ཡིན་ཀྱང་དེ་ལ་ལེགས་ཉེས་དང་བཟང་ངན་གྱི་ཆ་
གཉིས་ཀ་རང་བཞིན་གྱིས་གྲུབ་ཡོད་པས། དེ་བཟང་ཕྱོགས་སུ་བསྒྱུར་རམ་ངན་ཕྱོགས་སུ་བསྒྱུར་
རྒྱུ་མཐར་དེད་ན་རང་གི་ཁམས་དང་མོས་པ་ལ་ཐུག་ཡོད་པ་དེ་བཞིན། སྐྱིད་ཀྱི་འབྱུང་རྩའང་
རང་སེམས་ལ་ཐུག་ཡོད་པས། དགའ་བྲོད་ཀྱི་སེམས་པ་མ་ཉམས་ན་བདེ་སྐྱིད་ལ་ནམ་ཡང་
ཉམས་པ་མེད་དོ། །
